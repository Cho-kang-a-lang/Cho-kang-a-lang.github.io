[{"title":"Kang-chok-sek siāu-kài 工作室紹介","url":"/%5Bobject%20Object%5D/Start/","content":"<p><font size=5>做工á人工作室，真歡喜hâm各位朋友tī網路ê世界相會。</font></p>\n<p><font size=5>Goán是1 tīn真要意台語台文ê人，對台語有真深ê感情，tī chit-má這ê對台語，也tio̍h是咱Formosa chit粒島嶼本底ê共同語，去hō͘ chē-chē人看輕ê時代，想beh出來做kóa tāi-chì，kā goán目前koh ē-hiáu ê物件，分享hō͘社會知影，mā ē-tàng kā goán chit tīn人ê記智保留–落來，to̍h án-ne，2023年，做工á人工作室成立。</font></p>\n<p><font size=5>目前工作室teh試做podcast kah YouTube影片，希望公開了後ē有好ê回應，當然goán koh有chē-chē ê想法，m̄-koh受時間、人力、物力ê限制，目前kan-na ē-tàng專心做廣播劇。聽候製作完成，chiah繼續進行其他ê計畫，nā各位欣賞goán ê作品，歡迎繼續kā goán支持kah鼓勵。Ló͘-la̍t. 多謝。</font></p>\n"},{"title":"【A郎】EP. 01 驚倒人！這粒桃á thài會生kah chiah大粒！","url":"/%5Bobject%20Object%5D/alongep01/","content":"<p><a href=\"https://youtu.be/woZ0sKGHRvo\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/dee5b855-1090-4949-911f-21ea80d669ee\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2Be9oyh7NwznJIofs7IJXP\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/5ac7mFa_XPePdDA0C6\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-01/id1730745763?i=1000647522851\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>古早古早，tī 1 ê kài草地ê所在，有1 ê細細á-kiáⁿ ê庄社，庄內mā無幾戶人家，其中1戶是1對老公婆，老bóng老，ûn-ná ē-tàng pō͘土豆，身體勇健老康健，m̄-sī好額人，但是nā mài計較，日子猶原是ē得過。Khah無彩–ê是，lóng無半ê後生chŏ͘-kiáⁿ thang hâm in做伴。In少年ê時bat為tio̍h這項tāi-chì teh操煩，尾–á，歲頭漸漸á有，頭mn̂g mā ta̍uh-ta̍uh-á chham kúi絲á白ê時，kui-khì看破接受，hòng-hā了後，顛倒消遙自在，輕鬆度日。</font><br><br></p>\n<p><font size=5>Hit kang，in厝–ni̍h beh hiâⁿ火ê柴teh beh無–ā，老a公早起頓食了，chhiám-taⁿ hâm勾á索the̍h–leh，thàn日頭猶未kài iām ê時，趕緊beh去山頂樹林內，khioh kóa大柴轉來厝–ni̍h thang煮飯hiâⁿ燒水，mi̍h-kiāⁿ款好勢，人sûi to̍h出門。老a婆khiā tī門腳口看in ang順sī順sī起行了後，oa̍t頭入厝，桌頂款款–leh，to̍h kā ài洗ê衫á褲té tī大脚桶，beh去溪á邊洗衫，門關–leh，脚桶mo͘h–leh，人to̍h ùi溪á邊去。He thàng去溪á邊ê路á細細條á niâ，講是細條，mā無teh jōa歹行，行無jōa久，to̍h聽tio̍h sā-sā-kiò ê水聲，koh行–1-tè-á sûi to̍h到位。</font><br><br></p>\n<p><font size=5>來到溪á邊，a婆–ā tī chia洗衫洗幾十年–ā，早to̍h有慣勢坐ê位。溪á邊ê石頭siáⁿ-mih形–ê to有，tú好to̍h是有1-tè生kah親像椅頭á，坐tio̍h kài sù-sī，ta̍k piàn來洗衫，a婆–ā lóng坐tī chia。坐好勢了後，伊taⁿ頭看天，ka-tī nauh 1句講：「O͘h！天氣chiâⁿ好neh！」To̍h開始洗–ah。「To̍h趁chit-má日頭tng iām，kā衫緊洗洗–leh，到厝chiah phi ē乾。」心內tng leh想ê時，手mā無停khùn，1領褲tú洗好hiat去脚桶，oa̍t頭beh koh the̍h另外1 niá來洗ê時，目尾去眼tio̍h溪á頭hit pêng，有1 ê圓圓ê mi̍h-kiāⁿ，紅hóaⁿ-á紅hóaⁿ，浮tī水面頂，ta̍uh-ta̍uh-á流ùi chit pêng來。</font><br><br></p>\n<p><font size=5>A婆–ā心內giâu疑，「水流柴有影是看kài chē，to m̄ bat看過柴紅hóaⁿ-á紅hóaⁿ，he到底是siáⁿ？」人to̍h起hòⁿ玄，衫mā無koh the̍h起來洗，khang-khòe seng放–leh，注心去siòng hit ê mi̍h-kiāⁿ。He mi̍h jú流jú近，形體mā jú來jú清，a婆ka看ho͘真，「Aih-iò͘！Tang-sî-á是1粒大粒桃á！桃á nah有才調生kah chiah大粒！驚倒人！」He桃á差不多伊雙手kho͘–起-來hiah-nī大。「Kah hiah奇，生目睭m̄-bat看過這款–ê！」</font><br><br></p>\n<p><font size=5>溪á邊水淺koh清，水流平順平順，水底ê魚蝦水草，lóng ē-tàng看kah明明明，m̄-koh tī khah óa中ng ê所在，溪底ē hiông-hiông變深，人to̍h無才調koh行–過，ē tū水。A婆–ā liâu落去溪–ni̍h，準備beh hô͘ hit粒桃á，伊人ná行ná óa溪á中央，行kah已經kiōng beh無脚路thang khiā ê時，看tio̍h桃á koh 3丈to̍h ē ùi ka-tī面頭前流–過，m̄-koh nā照水勢，桃á ē流ùi溪á siōng深ê所在，to̍h是人bē khiā–chit hia，看範勢ka-tī一定hô͘ bē tio̍h，心內tio̍h急，soah開嘴大聲hoah：「桃á！你緊來！來chia！來我chia！」Mā m̄知影是天公伯–á有保庇，a̍h是桃á聽有伊ê話，he桃á kài-sêng hō͘ khip鐵khip–過-來 án-ne，ta̍uh-ta̍uh-á流ùi a婆–ā ê seng-khu邊–去，a婆–ā to̍h順順á kā桃á接–起-來，mo͘h–leh人to̍h ùi tú-chiah teh洗衫ê所在–去，驚he桃á khò–tio̍h，koh好禮á kā桃á khǹg tī溪á邊ê石埔á，人to̍h揀1 ê the tio̍h khah sù-sī ê石頭邊歇喘。</font><br><br></p>\n<p><font size=5>人khah無hiah喘了後，a婆–ā開始研究這粒桃á，伊看看–leh，so-so–leh，koh鼻鼻–leh。「看–起-來是桃á，so–起-來是桃á，鼻–起-來mā是桃á，偏偏á to̍h生kah chiah大粒！」衫mā m̄洗–ah，洗好–ê kah無洗–ê lām-lām做1夥，lóng khǹg落去脚桶，koh kā桃á tha̍h起lih衫á褲頂koân，脚桶mo͘h–leh，按算先轉去厝–ni̍h，等in ang婿轉–來chiah koh做夥參詳phah算。</font><br><br></p>\n<p><font size=5>來ê路chiâⁿ近，轉–去ê路kāng款hiah近，to̍h是ke 1粒3尺koân ê大粒桃á，a婆脚桶mo͘h teh行，hit粒桃á koh tú好cha̍h tio̍h目睭，頭殼to̍h ài khi 1-pêng chiah有才調看路，桃á kài重，行無jōa久to̍h喘phēⁿ-phéⁿ，to̍h koh ài kā脚桶khǹg落土脚歇–1-時á，chiah有才調koh繼續行–1-tè-á，沿路án-ne歇幾nā-chōa，到厝ê時，a婆–ā早to̍h喘kah ē kho͘雞bē pûn火，kui seng-khu軟kô-kô，脚痠手chhoah，趕緊kā脚桶khǹg tī門口埕，門開–leh，人to̍h sûi phiaⁿ tī交椅the–leh。心內koh唸1句講：「Aih…，人老真正是bē kham-chit操…。」</font><br><br></p>\n<hr>\n<br>\n<font size=5>Kó͘-chá kó͘-chá, tī 1 ê kài chháu-tē ê só͘-chāi, ū 1 ê sè-sè-á-kiáⁿ ê chng-siā, chng-lāi mā bô kúi hō͘ jîn-ke, kî-tiong 1 hō͘ sī 1-tùi lāu-kong-pô, lāu bóng lāu, ûn-ná ē-tàng pō͘ thô͘-tāu, sin-thé ióng-kiāⁿ lāu khong-kiān, m̄ sī hó-gia̍h-lâng, tān-sī nā mài kè-kàu, ji̍t-chí iû-goân sī ē-tit-kòe. Khah bô-chhái--ê sī, lóng bô pòaⁿ ê hāu-seⁿ chŏ͘-kiáⁿ thang hâm in chò-phōaⁿ. In siàu-liân ê sî bat ūi tio̍h chit-hāng tāi-chì teh chhau-hoân, bóe--á, hòe-thâu chiām-chiām-á ū, thâu-mn̂g mā ta̍uh-ta̍uh-á chham kúi si-á pe̍h ê sî, kui-khì khòaⁿ-phòa chiap-siū, hòng-hā liáu-āu, tian-tò siau-iâu chū-chāi, khin-sang tō͘-ji̍t. </font>\n<br><br><p>\n\n<p><font size=5>Hit kang, in chhù–ni̍h beh hiâⁿ hóe ê chhâ teh beh bô–ā, lāu a-kong chái-khí-tǹg chia̍h liáu, chhiám-taⁿ hâm kau-á-soh the̍h–leh, thàn ji̍t-thâu iáu-bōe kài iām ê sî, kóaⁿ-kín beh khì soaⁿ-téng chhiū-nâ lāi, khioh kóa tōa-chhâ tńg-lâi chhù–ni̍h thang chú-pn̄g hiâⁿ sio-chúi, mi̍h-kiāⁿ khoán hó-sè, lâng sûi to̍h chhut-mn̂g. Lāu a-pô khiā tī mn̂g-kha-kháu khòaⁿ in ang sūn-sī sūn-sī khí-kiâⁿ liáu-āu, oa̍t-thâu ji̍p chhù, toh-téng khoán-khoán–leh, to̍h kā ài sé ê saⁿ-á-khò͘ té tī tōa-kha-tháng, beh khì khe-á piⁿ sé-saⁿ, mn̂g koaiⁿ–leh, kha-tháng mo͘h–leh, lâng to̍h ùi khe-á piⁿ khì. He thàng khì khe-á piⁿ ê lō͘-á sè-sè tiâu-á niâ, kóng sī sè-tiâu, mā bô teh jōa pháiⁿ-kiâⁿ, kiâⁿ bô jōa kú, to̍h thiaⁿ tio̍h sā-sā-kiò ê chúi siaⁿ, koh kiâⁿ–1-tè-á sûi to̍h kàu ūi.</font><br><br></p>\n<p><font size=5>Lâi-kàu khe-á piⁿ, a-pô–ā tī chia sé-saⁿ sé kúi-cha̍p-nî–ā, chá to̍h ū koàn-sì chē ê ūi. Khe-á piⁿ ê chio̍h-thâu siáⁿ-mih hêng–ê to ū, tú hó to̍h sī ū 1 tè seⁿ kah chhin-chhiūⁿ í-thâu-á, chē tio̍h kài sù-sī, ta̍k piàn lâi sé-saⁿ, a-pô–ā lóng chē tī chia. Chē hó-sè liáu-āu, i taⁿ thâu khòaⁿ thiⁿ, ka-tī nauh 1 kù kóng: “O͘h! Thiⁿ-khì chiâⁿ hó neh!” To̍h khai-sí sé–ah. “To̍h thàn chit-má ji̍t-thâu tng iām, kā saⁿ kín sé-sé–leh, kàu-chhù chiah phi ē ta.” Sim-lāi tng leh siūⁿ ê sî, chhiú mā bô thêng-khùn, 1 niá khò͘ tú sé hó hiat khì kha-tháng, oa̍t-thâu beh koh the̍h lēng-gōa 1 niá lâi sé ê sî, ba̍k-bóe khì gán tio̍h khe-á thâu hit pêng, ū 1 ê îⁿ-îⁿ ê mi̍h-kiāⁿ, âng-hóaⁿ-á âng-hóaⁿ, phû tī chúi bīn-téng, ta̍uh-ta̍uh-á lâu ùi chit pêng lâi.</font><br><br></p>\n<p><font size=5>A-pô–ā sim-lāi giâu-gî, “Chúi-lâu-chhâ ū-iáⁿ sī khòaⁿ kài chē, to m̄ bat khòaⁿ kòe chhâ âng-hóaⁿ-á âng-hóaⁿ, he tàu-té sī siáⁿ?” Lâng to̍h khí hòⁿ-hiân, saⁿ mā bô koh the̍h khí-lâi sé, khang-khòe seng pàng–leh, chù-sim khì siòng hit ê mi̍h-kiāⁿ. He mi̍h jú lâu jú kīn, hêng-thé mā jú lâi jú chheng, a-pô ka khòaⁿ ho͘ chin, “Aih-iò͘! Tang-sî-á sī 1 lia̍p tōa-lia̍p thô-á! Thô-á nah ū châi-tiāu seⁿ kah chiah tōa-lia̍p! Kiaⁿ tó lâng!” He thô-á chha-put-to i siang-chhiú kho͘–khí-lâi hiah-nī tōa. “Kah hiah kî, seⁿ ba̍k-chiu m̄-bat khòaⁿ kòe chit-khoán–ê!”</font><br><br></p>\n<p><font size=5>Khe-á piⁿ chúi chhián koh chheng, chúi-lâu pêng-sūn pêng-sūn, chúi-té ê hî-hê chúi-chháu, lóng ē-tàng khòaⁿ kah bêng-bêng-bêng, m̄-koh tī khah óa tiong-ng ê só͘-chāi, khe-té ē hiông-hiông piàn chhim, lâng to̍h bô châi-tiāu koh kiâⁿ–kòe, ē tū chúi. A-pô–ā liâu lo̍h-khì khe–ni̍h, chún-pī beh hô͘ hit lia̍p thô-á, i lâng ná kiâⁿ ná óa khe-á tiong-ng, kiâⁿ kah í-keng kiōng beh bô kha lō͘ thang khiā ê sî, khòaⁿ tio̍h thô-á koh 3 tn̄g to̍h ē ùi ka-tī bīn-thâu-chêng lâu–kòe, m̄-koh nā chiàu chúi-sè, thô-á ē lâu ùi khe-á siōng chhim ê só͘-chāi, to̍h sī lâng bē khiā–chit hia, khòaⁿ pān-sè ka-tī it-tēng hô͘ bē tio̍h, sim-lāi tio̍h kip, soah khui-chhùi tōa siaⁿ hoah: “Thô-á! Lí kín-lâi! Lâi chia! Lâi góa chia!” Mā m̄ chai-iáⁿ sī thiⁿ-kong-peh-á ū pó-pì, a̍h sī thô-á thiaⁿ ū i ê ōe, he thô-á kài-sêng hō͘ khip-thih khip–kòe-lâi án-ne, ta̍uh-ta̍uh-á lâu ùi a-pô–ā ê seng-khu piⁿ–khì, a-pô–ā to̍h sūn-sūn-á kā thô-á chiap–khí-lâi, mo͘h–leh lâng to̍h ùi tú-chiah teh sé-saⁿ ê só͘-chāi–khì, kiaⁿ he thô-á khò–tio̍h, koh hó-lé-á kā thô-á khǹg tī khe-á piⁿ ê chio̍h-po͘-á, lâng to̍h kéng 1 ê the tio̍h khah sù-sī ê chio̍h-thâu piⁿ hioh-chhoán.</font><br><br></p>\n<p><font size=5>Lâng khah bô hiah chhoán liáu-āu, a-pô–ā khai-sí gián-kiù chit lia̍p thô-á, i khòaⁿ-khòaⁿ–leh, so-so–leh, koh phīⁿ-phīⁿ–leh. “Khòaⁿ–khí-lâi sī thô-á, so–khí-lâi sī thô-á, phīⁿ–khí-lâi mā sī thô-á, phian-phian-á to̍h seⁿ kah chiah tōa-lia̍p!” Saⁿ mā m̄ sé–ah, sé hó–ê kah bô sé–ê lām-lām chò 1 hóe, lóng khǹg lo̍h-khì kha-tháng, koh kā thô-á tha̍h khí-lih saⁿ-á-khò͘ téng-koân, kha-tháng mo͘h–leh, àn-sǹg seng tńg-khì chhù–ni̍h, tán in ang-sài tńg–lâi chiah koh chò-hóe chham-siông phah sǹg.</font><br><br></p>\n<p><font size=5>Lâi ê lō͘ chiâⁿ kīn, tńg–khì ê lō͘ kāng-khoán hiah kīn, to̍h sī ke 1 lia̍p 3 chhioh koân ê tōa-lia̍p thô-á, a-pô kha-tháng mo͘h teh kiâⁿ, hit lia̍p thô-á koh tú-hó cha̍h tio̍h ba̍k-chiu, thâu-khak to̍h ài khi 1-pêng chiah ū châi-tiāu khòaⁿ lō͘, thô-á kài tāng, kiâⁿ bô jōa kú to̍h chhoán phēⁿ-phéⁿ, to̍h koh ài kā kha-tháng khǹg lo̍h thô͘-kha hioh–1-sî-á, chiah ū châi-tiāu koh kè-sio̍k kiâⁿ–1-tè-á, iân-lō͘ án-ne hioh kúi nā chōa, kàu-chhù ê sî, a-pô–ā chá to̍h chhoán kah ē kho͘ ke bē pûn hóe, kui seng-khu nńg-kô-kô, kha sng chhiú chhoah, kóaⁿ-kín kā kha-tháng khǹg tī mn̂g-kháu-tiâⁿ, mn̂g khui–leh, lâng to̍h sûi phiaⁿ tī kau-í the–leh. Sim-lāi koh liām 1 kù kóng: “Aih…, lâng lāu chin-chiàⁿ sī bē kham-chit chhau…”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 02 號名ê siàn-suh kài要緊！","url":"/%5Bobject%20Object%5D/alongep02/","content":"<p><a href=\"https://youtu.be/B22UJ96fAeM\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/1d34095b-f5af-4f6c-bacc-c5d39bcf1eb9\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6tDEH3rMT719pLrtQGqQr5?si=oIr8WNNFTaCSnTtgNwSz6g\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/CoVeqABY1xdo7Zm7Yv\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-02-nauh-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000648068817\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>時間將近beh日晝，老a公–a這時柴mā khioh好–ah，taⁿ 2大tàⁿ已經行beh到厝。「Heh-heh！Án-ne to̍h免煩惱煮飯hiâⁿ火無柴thang用–ā！」人seng行ùi後門去，kā火柴家私頭á收kui位，liâm-mi to̍h去看食飯桌有siáⁿ thang食。「Ĕ！Soah無chú？Nah ē án-ne？」人oa̍t去廳–ni̍h，to̍h看tio̍h a婆–ā the tī椅á頂teh喘氣，siān-tauh-tauh ê形，心內煩惱，隨時to̍h問：「Taⁿ是án-nóa–ah，你thài ē tī hia直直喘？」A婆應講：「To去mo͘h 1粒桃á –轉-來！」A公koh問：「Mo͘h 1粒桃á有才調喘kah án-ne？」A婆應：「Tī門口埕你ka-tī看。」A公–a行到門脚口，sûi to̍h看tio̍h hit粒桃á，chhoah 1 tiô倒退3步，險poa̍h–倒，嘴講「Nah…，nah ē hiah大…，taⁿ súi-bó͘–eh，che beh án-chóaⁿ khah好？」A婆ná行來門脚口ná應：「我to̍h知影你ē tio̍h驚，我mā是m̄知beh án-chóaⁿ處理，chiah teh等你轉來beh做夥參詳。」2 ê人sio-siòng，koh做夥看桃á，koh sio-siòng，koh看桃á，m̄知beh án-chóaⁿ。Hiông-hiông聽tio̍h 1聲腹肚kū-kū叫ê聲，a婆–ā笑笑á kā a公講：「Iau–a hōⁿ？」A公–a歹勢歹勢，手so腹肚，笑leh應講：「人sang–落-來，soah iau–起-來。」A婆講：「我thiám kah m̄知thang煮飯，無咱來kā chit粒桃á thâi-thâi–leh，seng止iau–1-ē好–無？來，你來kā我tàu lêng去食飯桌。」</font><br><br></p>\n<p><font size=5>2 ê人chiū án-ne 1人1 pêng，桃á lêng–leh，「heh-sio͘h heh-sio͘h」行kah灶脚，kā桃á chhāi tī桌頂，a-婆–ā the̍h 1枝刀beh hō͘ a公–a thâi，a公ka講：「Chit枝siuⁿ幼秀–lah！The̍h siāng大枝–ê hit枝來！」刀á the̍h–tio̍h，一刀to̍h phut–落-去，桃á肉正經有夠phang，tú破1 sûn niâ，已經鼻tio̍h桃á味，嘴內sûi生kah lóng chhùi-nōa，緊吞–落-去 ，刀kheng chhi̍h–leh，tng beh出力koh破–落-去ê時，hiông-hiông聽tio̍h細細聲á ê哭聲。</font><br><br></p>\n<p><font size=5>A婆–ā問：「你kám有聽–tio̍h？」應講：「有neh！Kài-sêng gín-á teh哭？！」2 ê人chit-chūn koh聽tio̍h「Thong，thong，thong」ê聲，聲kài-sêng是ùi桃á hia來–ê。哭聲jú聽jú明，「Thong，thong，thong」mā jú來jú大聲。A公–a心內憢疑，kā a婆–ā講「Kám講che桃á內底有gín-á？」A婆–ā應講：「無咱2 ê來kā桃á peh開看māi–leh。」刀á poe̍h–khài，2 ê人4 ki手無閒chhih-chhih做夥peh hit粒桃á，hiông-hiông phia̍k–1-ē，桃á li̍h做2 pêng，內底真正chhàng 1 ê紅嬰á，雙脚雙手liòng–leh liòng–leh，大聲teh háu，有生lān鳥á，是1 ê活跳跳ê cha-po͘ gín-á。A婆–ā歡喜kah beh tio̍h poa̍h，ná笑ná流目屎，講：「Che一定是天公伯–à疼惜–lán，beh賜咱chit ê hāu-seⁿ！」Mā m̄-koán gín-á kui seng-khu去hō͘桃á汁kō kah黏thi-thi，liâm-mi to̍h kā gín-á抱tī胸前ka tah。Gín-á去hō͘ a婆抱leh tah了後，凡勢是感覺tio̍h有人關心有人惜，mā無koh繼續哭–ah，目睭四界看，kài-sêng感覺桃á外口ê hoa-hoa世界kài心適án-ne。Chit chūn a婆–ā kā a公講：「Mài chhiūⁿ he柴頭尪á chhāi tī hia，你緊去thàng-suh hiaⁿh 1 niá大niá ê布巾á來，thang kā伊包–leh，我kiaⁿ伊寒–tio̍h，sòa–lòe to̍h去hiâⁿ kóa燒水，hiâⁿ好kā我叫，緊kā伊洗洗–leh伊ē khah爽快！」A公–a應1聲「Hiò͘」sûi to̍h tín動。Tāi-chì交帶soah，a婆–ā oa̍t頭目睭金金lia̍h eⁿ-á chîn，kā gín-á講：「你目睭大蕊圓kùn-kùn，鼻á生做lêng-lêng-lêng，嘴角翹翹ná菱角，大漢一定kài緣投！O͘h！嘴齒已經發2 ki–ah neh！」Jú看jú古錐，jú相jú可愛。過無jōa久，to̍h聽tio̍h牽手–ê teh hiu，iû-koh是chông來chông去，無閒chhih-chhih。</font><br><br></p>\n<p><font size=5>Chhiâu-chhe̍k 1-chām-á了後，tāi-chì總算是lóng款順sī，老公婆á iû-koh iau–起-來，2 ê人kā gín-á抱–leh，óa去飯桌á hia看hit 2 pêng桃á。講–起-來mā kài奇怪，桃á té 1 ê eⁿ-á，桃á肉soah kài正常，kah一般ê細粒桃á thâi–起-來kāng-khoán，to̍h是ke真phang。In ang-á-bó͘看he桃á肉黃gìm-gìm，水分飽tīⁿ kah ē sih金光，phang-khùi chhèng鼻khang，腹肚koh iau kah ē tân雷公，嘴nōa早to̍h m̄知影吞幾嘴lo̍h tō͘。老a公seng出聲：「無我先來試1嘴á看māi–leh…」湯匙á the̍h–leh，khat 1-sut-á-kiáⁿ，to̍h hē落去嘴–ni̍h，pō͘-pō͘–leh，吞–落-去。A婆–ā是一直真斟酌teh觀察a公–a試食，看a公–a kā桃á吞–落-去，ka-tī mā tòe leh吞1嘴嘴nōa。Koh來to̍h看tio̍h a公–a taⁿ頭ǹg天，目睭kheh-kheh，目屎soah直直流，hit-lō表情，幾十年前a婆–ā bat看過1遍。Hit時桃á林ê桃花開kah真chhiaⁿ-iāⁿ，花ia̍p lī花，hō͘春風吹kah滿天iāⁿ-iāⁿ飛，to̍h是hit tang-chūn，a婆–ā tī桃花樹脚答應beh hâm a公鬥陣1世人，a公–a ê面á to̍h是chit-lō表情。「是桃á…。」Tùn–1-ē了後a公–a kā目屎hôe掉繼續講：「是chok好食ê桃á…。」A婆應：「是jōa好食hō͘你感動kah án-ne？」A公應：「食看māi–leh你to̍h知！」A婆趕緊ó͘ 1湯匙khǹg落嘴，ta̍uh-ta̍uh-á pō͘。Chit時，A婆–ā ê表情mā變–ah。Nā準講kan-na用鼻–ê，he phang味親像坐tī門脚口nah涼ê時chhiu-chhìn ê風，pō͘–落-去ê時chūn，soah親像卷螺á風tī嘴內ká bē停，kā ka-tī對phang味ê認bat，ká-ká做1夥，lóng總ián了了，1世人m̄ bat食過hiah好食ê mi̍h。2 ê人chŏaⁿ 1嘴sòa 1嘴，直直食，一直食kah食bē –落-去。手kah嘴chiah停–落-來。到chit-chūn，chiah想tio̍h gín-á lóng無食，感覺chiâⁿ歹勢，趕緊用湯匙á khat桃á汁飼eⁿ-á，eⁿ-á mā無反抗，凡勢是一直tòa tī桃á內底，早to̍h慣勢chit-lō氣味，to̍h一直食kah飽chiah m̄食。</font><br><br></p>\n<p><font size=5>Gín-á食飽–ah，to̍h開始tuh-ku，a婆–ā to̍h ka抱去眠床頂ho͘倒–leh，gín-á睏神到，真緊to̍h睏kah chok落眠，到taⁿ，in ang-á-bó͘總算是無閒到1 ê khám-chām，有才調坐tī廳–ni̍h ha 2嘴á燒茶。</font><br><br></p>\n<p><font size=5>「有夠無閒，有夠無閒，m̄-koh mā有夠歡喜…。」A婆–ā先開嘴。A公應講：「Hèⁿ–à，今á日ke 1 ê kiáⁿ，咱有hāu-seⁿ–a。」A婆koh講：「咱beh ka號siáⁿ-mih名？」A公–a想想–leh講：「火旺好–無？Hō͘咱香火旺旺旺！」A婆–ā應講：「Taⁿ che siáⁿ-mih時代–ā，ka號1 ê khah雅氣ê名好–無？」A公–a想想–leh koh講：「無，進財–leh？Hō͘伊以後生活lóng免煩惱！」A婆–ā應：「咱mā無siáⁿ錢，日子m̄是過tio̍h消遙koh自在，koh想看māi–leh-lah。」Sòa–落-來ê天賜，文雄，金旺，金水，志明，a婆lóng無同意。A婆想講「嫁伊hiah久–ah，lóng m̄知影伊號名ê siàn-suh chiah-nī bái，我nā lóng無來thê意見，等–leh去號tio̍h我無kah意ê名，tāi-chì to̍h pháiⁿ收soah。」講：「既然gín-á是ùi桃á出世–ê，kah桃á hiah有緣，咱來紀念chit件tāi-chì，mā hō͘伊m̄-thang bē記得伊ê出身，咱ka號做桃thai…」Siáng知A婆–ā話kan-na講到1半，連tē 3調to̍h iáu-bē撇–落-去ê時，a公hiông-hiông真強勢插嘴：「好！咱to̍h ka號做A郎！To̍h án-ne！」A婆m̄知a公心內有siáⁿ-mih bē-tàng講明ê in-toaⁿ，hiông-hiông to̍h beh kā tāi-chì án-ne koat–落-來，m̄-koh chêng少年時，伊to̍h真kah意a公chit-lō氣魄，當初tī桃花樹脚，mā是saⁿh tio̍h伊chit-lō氣魄，chiah決定beh嫁–伊，koh再講，A郎chit ê名好叫，好聽，koh好記，mā無siáⁿ-mih理由thang koh反對，應講：「好–lah，lóng隨在–你。」講話ê聲tài淡薄á sai-nai。Chit時a公–a ùi椅á peh–起-來，chhun手kā a婆–ā ùi椅á頂giú–起-來，講：「行，咱來去看A郎睏tio̍h有sù-sī–無？」凡勢是想tio̍h少年時tng teh戀愛ê情境，a婆–ā hông giú–起-來了後，順勢to̍h nòa去a公–a ê seng-khu，面á sió-khóa-á紅紅，講話ê口氣koh jú sai-nai：「Che mā lóng隨在–你lah」，a公–a mā真自然kā a婆–ā ê腰攬–leh，2 ê人to̍h án-ne做tīn行去房內…。</font><br><br></p>\n<p><font size=5>Chit mê，in ang-á-bó͘ 1人睏1 pêng，A郎睏中央。2人平靜ê生活koh再來ke 1 ê gín-á一定ke真lāu-jia̍t，人生mā koh ke 1 ê ǹg望，2 ê老公婆手khan手，心內感激koh歡喜，微微á笑，無閒kui kang，已經kài thiám，無jōa久in 2 ê to̍h lóng睏–去-ah。Tāi-khài，che to̍h是幸福ê滋味。</font><br><br></p>\n<hr>\n<br>\n<font size=5>Sî-kan chiong-kīn beh ji̍t-tàu, lāu a-kong--a chit-sî chhâ mā khioh hó--ah, taⁿ 2 tōa tàⁿ í-keng kiâⁿ beh kàu chhù. “Heh-heh! Án-ne to̍h bián hoân-ló chú-pn̄g hiâⁿ-hóe bô chhâ thang iōng--ā!” Lâng seng kiâⁿ ùi āu-mn̂g khì, kā hóe-chhâ ke-si-thâu-á siu kui-ūi, liâm-mi to̍h khì khòaⁿ chia̍h-pn̄g-toh ū siáⁿ thang chia̍h. “Ĕ! Soah bô chú? Nah ē án-ne?” Lâng oa̍t khì thiaⁿ--ni̍h, to̍h khòaⁿ tio̍h a-pô--ā the tī í-á téng teh chhoán-khùi, siān-tauh-tauh ê hêng, sim-lāi hoân-ló, sûi-sî to̍h mn̄g: “Taⁿ sī án-nóa--ah, lí thài ē tī hia ti̍t-ti̍t chhoán?” A-pô ìn kóng: “To khì mo͘h 1 lia̍p thô-á --tńg-lâi!” A-kong koh mn̄g: “Mo͘h 1 lia̍p thô-á ū châi-tiāu chhoán kah án-ne?” A-pô ìn: “Tī mn̂g-kháu-tiâⁿ lí ka-tī khòaⁿ.” A-kong--a kiâⁿ kàu mn̂g-kha-kháu, sûi to̍h khòaⁿ tio̍h hit lia̍p thô-á, chhoah 1 tiô tò-thè 3 pō͘, hiám poa̍h--tó, chhùi kóng “Nah..., nah ē hiah tōa..., taⁿ súi-bó͘--eh, che beh án-chóaⁿ khah hó?” A-pô ná kiâⁿ lâi mn̂g-kha-kháu ná ìn: “Góa to̍h chai-iáⁿ lí ē tio̍h kiaⁿ, góa mā sī m̄ chai beh án-chóaⁿ chhú-lí, chiah teh tán lí tńg-lâi beh chò-hóe chham-siông.” 2 ê lâng sio-siòng, koh chò-hóe khòaⁿ thô-á, koh sio-siòng, koh khòaⁿ thô-á, m̄ chai beh án-chóaⁿ. Hiông-hiông thiaⁿ-tio̍h 1 siaⁿ pak-tó͘ kū-kū kiò ê siaⁿ, a-pô--ā chhiò-chhiò-á kā a-kong kóng: “Iau--a hōⁿ?” A-kong--a pháiⁿ-sè pháiⁿ-sè, chhiú so pak-tó͘, chhiò leh ìn kóng: “Lâng sang--lo̍h-lâi, soah iau--khí-lâi.” A-pô kóng: “Góa thiám kah m̄ chai thang chú-pn̄g, bô lán lâi kā chit lia̍p thô-á thâi-thâi--leh, seng chí-iau--1-ē hó--bô? Lâi, lí lâi kā góa tàu lêng khì chia̍h-pn̄g-toh.”</font>\n<br><br><p>\n\n<p><font size=5>2 ê lâng chiū án-ne 1 lâng 1 pêng, thô-á lêng–leh, “heh-sio͘h heh-sio͘h” kiâⁿ kah chàu-kha, kā thô-á chhāi tī toh téng, a-pô–ā the̍h 1 ki to beh hō͘ a-kong–a thâi, a-kong ka kóng: “Chit ki siuⁿ iù-siù–lah! The̍h siāng tōa ki–ê hit ki lâi!” To-á the̍h–tio̍h, 1 to to̍h phut–lo̍h-khì, thô-á bah chèng-keng ū kàu phang, tú phòa 1 sûn niâ, í-keng phīⁿ tio̍h thô-á bī, chhùi-lāi sûi seⁿ kah lóng chhùi-nōa, kín thun–lo̍h-khì, to-kheng chhi̍h–leh, tng beh chhut-la̍t koh phòa–lo̍h-khì ê sî, hiông-hiông thiaⁿ tio̍h sè-sè-siaⁿ-á ê khàu-siaⁿ.</font><br><br></p>\n<p><font size=5>A-pô–ā mn̄g: “Lí kám ū thiaⁿ–tio̍h?” Ìn kóng: “Ū neh! Kài-sêng gín-á teh khàu?!” 2 ê lâng chit-chūn koh thiaⁿ tio̍h “Thong, thong, thong” ê siaⁿ, siaⁿ kài-sêng sī ùi thô-á hia lâi–ê. Khàu-siaⁿ jú thiaⁿ jú bêng, “Thong, thong, thong” mā jú lâi jú tōa-siaⁿ. A-kong–a sim-lāi giâu-gî, kā a-pô–ā kóng “Kám kóng che thô-á lāi-té ū gín-á?” A-pô–ā ìn kóng: “Bô lán 2 ê lâi kā thô-á peh khui khòaⁿ-māi–leh.” To-á poe̍h–khài, 2 ê lâng 4 ki chhiú bô-êng chhih-chhih chò-hóe peh hit lia̍p thô-á, hiông-hiông phia̍k–1-ē, thô-á li̍h chò 2 pêng, lāi-té chin-chiàⁿ chhàng 1 ê âng-eⁿ-á, siang-kha siang-chhiú liòng–leh liòng–leh,  tōa-siaⁿ teh háu, ū seⁿ lān-chiáu-á, sī 1 ê oa̍h-thiàu-thiàu ê cha-po͘ gín-á. A-pô–ā hoaⁿ-hí kah beh tio̍h poa̍h, ná chhiò ná lâu ba̍k-sái, kóng: “Che it-tēng sī thiⁿ-kong-peh–à thiàⁿ-sioh–lán, beh sù lán chit ê hāu-seⁿ!” Mā m̄-koán gín-á kui seng-khu khì hō͘ thô-á-chiap kō kah liâm-thi-thi, liâm-mi to̍h kā gín-á phō tī heng-chêng ka tah. Gín-á khì hō͘ a-pô phō leh tah liáu-āu, hoān-sè sī kám-kak tio̍h ū lâng koan-sim ū lâng sioh, mā bô koh kè-sio̍k khàu–ah, ba̍k-chiu sì-kè khòaⁿ, kài-sêng kám-kak thô-á gōa-kháu ê hoa-hoa sè-kài kài sim-sek án-ne. Chit chūn a-pô–ā kā a-kong kóng: “Mài chhiūⁿ he chhâ-thâu ang-á chhāi tī hia, lí kín khì thàng-suh hiaⁿh 1 niá tōa niá ê pò͘-kin-á lâi, thang kā i pau–leh, góa kiaⁿ i kôaⁿ–tio̍h, sòa–lòe to̍h khì hiâⁿ kóa sio-chúi, hiâⁿ hó kā góa kiò, kín kā i sé-sé–leh i ē khah sóng-khoài!” A-kong–a ìn 1 siaⁿ “Hiò͘” sûi to̍h tín-tāng. Tāi-chì kau-tài soah, a-pô–ā oa̍t thâu ba̍k-chiu kim-kim lia̍h êⁿ-á chîn, kā gín-á kóng: “Lí ba̍k-chiu tōa-lúi îⁿ-kùn-kùn, phīⁿ-á seⁿ chò lêng-lêng-lêng, chhùi-kak khiàu-khiàu ná lêng-kak, tōa-hàn it-tēng kài iân-tâu! O͘h! Chhùi-khí í-keng hoat 2 ki–ah neh!” Jú khòaⁿ jú kó͘-chui, jú siòng jú khó-ài. Kòe bô jōa kú, to̍h thiaⁿ tio̍h khan-chhiú–ê teh hiu, iû-koh sī chông lâi chông khì, bô-êng chhih-chhih.</font><br><br></p>\n<p><font size=5>Chhiâu-chhe̍k 1-chām-á liáu-āu, tāi-chì chóng-sǹg sī lóng khoán sūn-sī, lāu-kong-pô-á iû-koh iau–khí-lâi, 2 ê lâng kā gín-á phō–leh, óa khì pn̄g-toh-á hia khòaⁿ hit 2 pêng thô-á. Kóng–khí-lâi mā kài kî-koài, thô-á té 1 ê eⁿ-á, thô-á bah soah kài chèng-siông, kah it-poaⁿ ê sè-lia̍p thô-á thâi–khí-lâi kāng-khoán, to̍h sī ke chin phang. In ang-á-bó͘ khòaⁿ he thô-á bah n̂g-gìm-gìm, chúi-hun pá-tīⁿ kah ē sih kim-kng, phang-khùi chhèng phīⁿ-khang, pak-tó͘ koh iau kah ē tân lûi-kong, chhùi-nōa chá to̍h m̄ chai-iáⁿ thun kúi chhùi lo̍h tō͘. Lāu-a-kong seng chhut-siaⁿ: “Bô góa seng lâi chhì 1-chhùi-á khòaⁿ-māi–leh…” Thng-sî-á the̍h–leh, khat 1-sut-á-kiáⁿ, to̍h hē lo̍h-khì chhùi–ni̍h, pō͘-pō͘–leh, thun–lo̍h-khì. A-pô–ā sī it-ti̍t chin chim-chiok teh koan-chhat a-kong–a chhì-chia̍h, khòaⁿ a-kong–a kā thô-á thun–lo̍h-khì, ka-tī mā tòe leh thun 1-chhùi chhùi-nōa. Koh lâi to̍h khòaⁿ tio̍h a-kong–a taⁿ thâu ǹg thiⁿ, ba̍k-chiu kheh-kheh, ba̍k-sái soah ti̍t-ti̍t lâu, hit-lō piáu-chêng, kúi cha̍p nî chêng a-pô–ā bat khòaⁿ kòe 1 piàn. Hit sî thô-á nâ ê thô-hoe khui kah chin chhiaⁿ-iāⁿ, hoe ia̍p lī hoe, hō͘ chhun-hong chhoe kah móa-thiⁿ iāⁿ-iāⁿ poe, to̍h sī hit tang-chūn, a-pô–ā tī thô-hoe chhiū-kha tah-èng beh hâm a-kong tàu-tīn 1-sì-lâng, a-kong–a ê bīn-á to̍h sī chit-lō piáu-chêng. “Sī thô-á….” Tùn–1-ē liáu-āu a-kong–a kā ba̍k-sái hôe tiāu kè-sio̍k kóng: “Sī chok hó chia̍h ê thô-á….” A-pô ìn: “Sī jōa hó chia̍h hō͘ lí kám-tōng kah án-ne?” A-kong ìn: “Chia̍h khòaⁿ-māi–leh lí to̍h chai!” A-pô kóaⁿ-kín ó͘ 1 thng-sî khǹg lo̍h chhùi, ta̍uh-ta̍uh-á pō͘. Chit sî, a-pô–ā ê piáu-chêng mā piàn–ah. Nā chún-kóng kan-na iōng phīⁿ–ê, he phang-bī chhin-chhiūⁿ chē tī mn̂g-kha-kháu nah-liâng ê sî chhiu-chhìn ê hong, pō͘–lo̍h-khì ê sî-chūn, soah chhin-chhiūⁿ kńg-lê-á-hong tī chhùi lāi ká bē thêng, kā ka-tī tùi phang-bī ê jīn-bat, ká-ká chò 1 hóe, lóng-chóng ián liáu-liáu, 1-sì-lâng m̄ bat chia̍h kòe hiah hó chia̍h ê mi̍h. 2 ê lâng chŏaⁿ 1 chhùi sòa 1 chhùi, ti̍t-ti̍t chia̍h, it-ti̍t chia̍h kah chia̍h bē–lo̍h-khì. Chhiú kah chhùi chiah thêng–lo̍h-lâi. Kàu chit-chūn, chiah siūⁿ tio̍h gín-á lóng bô chia̍h, kám-kak chiâⁿ pháiⁿ-sè, kóaⁿ-kín iōng thng-sî-á khat thô-á-chiap chhī eⁿ-á, eⁿ-á mā bô hoán-khòng, hoān-sè sī it-ti̍t tòa tī thô-á lāi-té, chá to̍h koàn-sì chit-lō khì-bī, to̍h it-ti̍t chia̍h kah pá chiah m̄ chia̍h. </font><br><br></p>\n<p><font size=5>Gín-á chia̍h-pá–ah, to̍h khai-sí tuh-ku, a-pô–ā to̍h kā phō khì bîn-chhn̂g téng ho͘ tó–leh, gín-á khùn-sîn kàu, chin-kín to̍h khùn kah chok lo̍h-bîn, kàu taⁿ, in ang-á-bó͘ chóng-sǹg sī bô-êng kàu 1 ê khám-chām, ū châi-tiāu chē tī thiaⁿ–ni̍h ha 2-chhùi-á sio-tê.</font><br><br></p>\n<p><font size=5>“Ū kàu bô-êng, ū-kàu bô-êng, m̄-koh mā ū-kàu hoaⁿ-hí….” A-pô–ā seng khui chhùi. A-kong ìn kóng: “Hèⁿ–à, kin-á-ji̍t ke 1 ê kiáⁿ, lán ū hāu-seⁿ–a.” A-pô koh kóng: “Lán beh ka hō siáⁿ-mih miâ?” A-kong–a siūⁿ-siūⁿ–leh kóng: “Hóe-ōng hó–bô? Hō͘ lán hiuⁿ-hóe ōng-ōng-ōng!” A-pô–ā ìn kóng: “Taⁿ che siáⁿ-mih sî-tāi–ā, ka hō 1 ê khah ngá-khì ê miâ hó–bô?” A-kong–a siūⁿ-siūⁿ–leh koh kóng: “Bô, Chìn-châi–leh? Hō͘ i í-āu seng-oa̍h lóng bián hoân-ló!” A-pô–ā ìn: “Lán mā bô siáⁿ chîⁿ, ji̍t-chí m̄ sī kòe tio̍h siau-iâu koh chū-chāi, koh siūⁿ khòaⁿ-māi–leh-lah.” Sòa–lo̍h-lâi ê Thian-sù, Bûn-hiông, Kim-ōng, Kim-súi, Chì-bêng, a-pô lóng bô tông-ì. A-pô siūⁿ kóng “Kè i hiah kú–ah, lóng m̄ chai-iáⁿ i hō-miâ siàn-suh chiah-nī bái, góa nā lóng bô lâi thê ì-kiàn, tán–leh khì hō tio̍h góa bô kah-ì ê miâ, tāi-chì to̍h pháiⁿ siu soah.” Kóng: “Kì-jiân gín-á sī ùi thô-á chhut-sì–ê, kah thô-á hiah ū-iân, lán lâi kì-liām chit kiāⁿ tāi-chì, mā hō͘ i m̄-thang bē kì-tit i ê chhut-sin, lán ka hō chò thô thai…” Siáng chai a-pô–ā ōe kan-na kóng kàu 1 pòaⁿ, liân tē 3 tiāu to̍h iáu-bē phiat–lo̍h-khì ê sî, a-kong hiông-hiông chin kiông-sè chhah-chhùi: “Hó! Lán to̍h ka hō chò A-lông! To̍h án-ne!” A-pô m̄-chai a-kong sim-lāi ū siáⁿ-mih bē-tàng kóng-bêng ê in-toaⁿ, hiông-hiông to̍h beh kā tāi-chì án-ne koat–lo̍h-lâi, m̄-koh chêng siàu-liân sî, i to̍h chin kah-ì a-kong chit-lō khì-phek, tong-chho͘ tī thô-hoe-chhiū kha, mā sī saⁿh tio̍h i chit-lō khì-phek, chiah koat-tēng beh kè–i, koh-chài kóng, A-lông chit ê miâ hó kiò, hó thiaⁿ, koh hó kì, mā bô siáⁿ-mih lí-iû thang koh hoán-tùi, ìn kóng: “Hó–lah, lóng sûi-chāi–lí.” Kóng-ōe ê siaⁿ tài tām-po̍h-á sai-nai. Chit sî a-kong–a ùi í-á peh–khí-lâi, chhun chhiú kā a-pô–ā ùi í-á téng giú–khí-lâi, kóng: “Kiâⁿ, lán lâi-khì khòaⁿ A-lông khùn tio̍h ū sù-sī–bô?” Hoān-sè sī siūⁿ tio̍h siàu-liân sî tng teh loân-ài ê chêng-kéng, a-pô–ā hông giú–khí-lâi liáu-āu, sūn-sè to̍h nòa khì a-kong–a ê seng-khu, bīn-á sió-khóa âng-âng, kóng-ōe ê kháu-khì koh jú sai-nai: “Che mā lóng sûi-chāi–lí-lah”, a-kong–a mā chin chū-jiân kā a-pô–ā ê io lám–leh, 2 ê lâng to̍h án-ne chòe-tīn kiâⁿ khì pâng lāi….</font><br><br></p>\n<p><font size=5>Chit mê, in ang-á-bó͘ 1 lâng khùn 1 pêng, A-lông khùn tiong-ng. 2 lâng pêng-cheng ê seng-oa̍h koh chài-lâi ke 1 ê gín-á it-tēng ke chin lāu-jia̍t, jîn-seng mā koh ke 1 ê ǹg-bāng, 2 ê lāu-kong-pô chhiú khan chhiú, sim-lāi kám-kek koh hoaⁿ-hí, bî-bî-á chhiò, bô-êng kui kang, í-keng kài thiám, bô jōa-kú in 2 ê to̍h lóng khùn–khì-ah. Tāi-khài, che to̍h sī hēng-hok ê chu-bī.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 03 我beh來去南島phah歹人！","url":"/%5Bobject%20Object%5D/alongep03/","content":"<p><a href=\"https://youtu.be/jAzf1fymFZk\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/c75f0147-8663-4f46-92f5-6ae606400a0f\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0Eczl1pd5CitO50riB3V6J\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/-tlulcfdizEIBQR9wM\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-03-%E6%88%91beh%E4%BE%86%E5%8E%BB%E5%8D%97%E5%B3%B6phah%E6%AD%B9%E4%BA%BA/id1730745763?i=1000649186750\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>時間teh過chiâⁿ緊，目一nih，A郎已經tō͘-chè，m̄-koh，kah一般ê gín-á khah bô sio-siāng–ê是，A郎leh大真緊，chiah tō͘-chè niâ，已經像3歲gín-á hiah大漢。A公–a憢疑hit粒桃á是仙桃，自hit kang食hit粒桃á了後，精氣神飽tīⁿ，腳手mā ke真liú-lia̍h，a婆–ā風濕痠痛tài 10 gōa冬，mā自食tio̍h桃á了to̍h m̄-bat聽伊ai–過。人講「七坐、八爬、九月發狗牙」，咱A郎4個月teh收nōa ê時，to̍h已經會曉走，lóng無照俗語teh行，凡勢lóng是hit粒桃á ê應效。</font><br><br></p>\n<p><font size=5>A郎kah所有ê 3歲gín-á lóng kāng款，真hoa̍t-phoat，ta̍k kang tī厝–ni̍h四界chông，老公婆看伊kho̍k-kho̍k chông驚伊tio̍h傷，beh jiok是tiāⁿ leh jiok bē-hù。A郎kài khiáu，學siáⁿ lóng教–1-2-遍-á to̍h ē。A公–a想講che gín-á hiah khiáu，kui kang tī厝phut-phut跳mā m̄是頭路，不如ka送去Chín–sàng hia學寫字，bat字總–是無敗害。</font><br><br></p>\n<p><font size=5>庄–ni̍h無幾戶人家，自然mā無學堂，m̄-koh Chín–sàng是學堂先生退休，nā有gín-á beh bat字，lóng ē去拜託伊教。Chit kang早頓食飽，a公–a kā A郎chhōa–leh，to̍h ùi Chín–sàng hia去。路–ni̍h kā A郎講：「等–leh chhōa你去先生hia學寫字，你to̍h ài乖，ài聽先生ê話–ō͘。」A郎聽tio̍h ē-tàng學新ê物件，歡喜kah，嘴笑目笑應好。無jōa久to̍h到Chín–sàng hia，a公–a kā tāi-chì講hō͘ Chín–sàng知，2 ê人講定會好勢，to̍h kā A郎留tī Chín–sàng in tau，ka-tī去做田–ni̍h ê khang-khòe。Án-ne ta̍k kang無歇，一直到第4 kang，teh食早頓ê時，a公kā A郎問講：「學了siáⁿ款？有趣味–無？」A郎soah應講：「He白話字chok簡單，ē-hiáu講to̍h ē-hiáu寫，我已經lóng ē-hiáu–ah，今á日我想beh去別位chhit-thô！」A公驚1 tiô，心內想講「Nah ē hiah緊to̍h khì ho͘ khăn-jió͘–去！」Koh想「既然to bat字–ā，Chín–sàng hia有kài chē冊，無ka chhōa去hia讀冊mā bē-bái，hō͘ A郎–ā加減á bat kóa道理。」To̍h kā A郎講：「Án-ne咱今á日mài學寫字，咱去先生hia看冊，看冊chok心適，冊內底有chok chē好sńg ê故事neh！」A郎聽tio̍h心適好sńg，kāng款歡頭喜面應好。2 ê人食飽照常ùi Chín–sàng hia去。自án-ne，去讀冊變做A郎ta̍k日固定ê tāi-chì。</font><br><br></p>\n<p><font size=5>A郎4歲hit年，厝–ni̍h來1 ê cha-po͘人，是a公–a ê朋友，kah人têng-tâⁿ sio-phah受重傷，知影a公–a bat kóa草藥á，ē-hiáu治傷，專工來chhōe。伊人真細jī，本底藥á the̍h–leh to̍h beh走，a公–a ka講：「你傷kah hiah nī重，beh án-chóaⁿ走？咱che siáⁿ-mih交情–ā，ke 1 hù碗箸niâ，傷治好chiah走–lah！」Kā伊留，後–來伊tī厝–ni̍h tòa beh kui kò月。Hō做進–à。</font><br><br></p>\n<p><font size=5>Chit ê進–à tú來ê時，ài食飯食藥á chiah ē看–tio̍h，其他ê時間lóng tī人客房倒leh歇睏，差不多經過2禮拜了後，人chiah khah有元氣，有時ē去門口埕練刀。講是練刀，mā是gia̍h柴枝teh比1 ê勢niâ，無真正tāng氣力，講是加減á tín動人ē khah緊好。A郎看tio̍h心適，mā gia̍h柴枝tī進–à邊–a tòe leh比。進–à看A郎古錐，to̍h hō͘伊tòe tī邊–a teh學。Án-ne幾kang了後，凡勢是進–à看A郎舞kah範勢bē-bái，soah開始ē kā伊加減á點tuh。</font><br><br></p>\n<p><font size=5>Koh過差不多2禮拜，進–à人好kah完全，the̍h 1 ki木刀，kā A郎叫去門口埕。「郎–ā，你斟酌看，che是我ê刀，刀ài án-ne舞。」Sòa–落-來進–à ta̍uh-ta̍uh-á kā伊ê刀法演1遍hō͘ A郎看。舞soah，koh講：「咱2 ê有緣，我ê刀法你ē-tàng記jōa chē算jōa chē，chit ki木刀是我chit幾日á siah–ê，留hō͘你做紀念，刀ài ta̍k日練，時間長短無要緊，練久你to̍h ē有體會。」Sòa–落-來，kā老公婆kiâⁿ禮seh多謝，人to̍h beh離開。A郎m̄ kam，kā進–à衫á-ki giú–leh m̄ ho͘走。進–à伸手kā A郎頭殼so-so–leh。「郎–ā乖，叔–á有要緊ê tāi-chì ài處理，我nā處理好勢，chiah來chhōe–你。」進–à講soah，人to̍h起行。進–à tú行1-tè-á路，A郎已經目屎流目屎滴，lún bē tiâu，對進–à大聲喝：「叔–á，你一定ài koh來–ō͘！」進–à聽–tio̍h，oa̍t頭對A郎笑–1-ē，無koh講sáⁿ，人to̍h繼續行–去。Hit暝，a婆–ā tah真久，A郎chiah睏–去。</font><br><br></p>\n<p><font size=5>目nih-á koh 1冬，A郎已經5歲，漢草已經kah大人差不多，讀冊練刀以外ê時間to̍h kā老公婆á tàu做kóa khang-khòe。A郎田–ni̍h穡頭項項ē，khioh柴洗衫無問題，有閒釣魚lia̍h水雞，落鼎紅燒做mi̍h配。In 2 ê ang-á-bó͘ mā漸漸á khah清閒，3 ê人歡喜自在好過日。</font><br><br></p>\n<p><font size=5>Tī che iap-thiap ê庄腳所在，nā beh知影別位ê消息，tiāⁿ-tiāⁿ lóng是靠1 kóa四界走chông ê生理人teh流通。有時是喝lin-long–ê，有時是來tia̍h米糧–ê，mā有phah拳頭賣藥á–ê，戲班á，走江湖ê藝人不sám時ē來庄–ni̍h加減á做kóa生理。做生理ê時，嘴mā無leh閒，kā ka-tī四界行踏聽–tio̍h ê消息，chham kóa ka-tī ê意見，講ho͘趣味笑詼a̍h是hàm古hàm古，hō͘人聽tio̍h心適有趣味，siâⁿ人留落來聽，mā khah有機會ke做kóa生理，nā kā in想做庄脚ê新聞放送頭mā真鬥搭。M̄-koh，che新聞lóng有chham 1 kóa in ka-tī ê意見，che hâm俗語teh講–ê，「寄話ē ke」，有lio̍h-á óa意。</font><br><br></p>\n<p><font size=5>Tú好有1日，喝lin-long–ê來到庄–ni̍h做生理。「喝lin-long，賣雜細…，喝lin-long，賣雜細…」。A郎聽tio̍h喝lin-long–ê來，手頭無siáⁿ要緊ê khang-khòe chŏaⁿ pàng–leh，緊走去看。Che喝lin-long–ê車1車生活雜貨kah 1 kóa都市khah時行ê新嫣貨色，來到庄–ni̍h做買賣。買賣ná做ná講古，今á日講tio̍h出港都往南koh去ê hit粒島，來2 ê大歹人，有夠惡質！搶人ê錢，燒人ê厝，人nā beh反抗，to̍h kā人phah kah半小死，叫ta̍k ê to̍h ài做in ê奴才，照時間ài la̍p錢糧，無to̍h koh beh繼續蹧躂，tī hia leh做土霸王。島上ê人ta̍k ê驚in驚kah beh死，敢反抗–ê已經lóng hông phah kah叫m̄敢，人人iau飢失頓，消瘦落肉，有厝無人tòa，有路無人行。</font><br><br></p>\n<p><font size=5>A郎心肝好，tī Chín–sàng hia讀冊mā bat真chē道理，知影人tio̍h互相tàu-saⁿ-kāng，bē-sái無理kâng khia，何hóng是án-ne teh壓迫百姓，che kám有道理，kám有人性？聽tio̍h喝lin-long–ê án-ne講，伊人真受氣，氣kah kui seng-khu teh chùn，氣kah嘴齒kiōng beh kā斷–去，kui ê面á紅kòng-kòng，有khì無tàng tháu，che thiⁿ-kha-ē竟然有hiah拗蠻ê人。趕緊問生理人：「你講–ê kám lóng chiaⁿ實？」應講：「確實是án-ni！」聽tio̍h生理人án-ne講，A郎氣kah peh起來跳，嘴jiáng：「可惡！可惡–ah！」人oa̍t–leh to̍h ùi厝行–去。</font><br><br></p>\n<hr>\n<br>\n<font size=5>Sî-kan teh kòe chiâⁿ kín, ba̍k 1 ni̍h, A-lông í-keng tō͘-chè, m̄-koh, kah it-poaⁿ ê gín-á khah bô sio-siāng--ê sī, A-lông leh tōa chin kín, chiah tō͘-chè niâ, í-keng chhiūⁿ 3 hòe gín-á hiah tōa-hàn. A-kong--a giâu-gî hit lia̍p thô-á sī sian-thô, chū hit kang chia̍h hit lia̍p thô-á liáu-āu, cheng khì sîn pá-tīⁿ, kha-chhiú mā ke chin liú-lia̍h, a-pô--ā hong-sip sng-thiàⁿ tài 10 gōa tang, mā chū chia̍h tio̍h thô-á liáu to̍h m̄-bat thiaⁿ i ai--kòe. Lâng kóng “Chhit chē, peh pê, káu-goe̍h hoat káu-gê”, lán A-lông 4 kó-goe̍h teh siu-nōa ê sî, to̍h í-keng ē-hiáu cháu, lóng bô chiàu sio̍k-gí teh kiâⁿ, hoān-sè lóng sī hit lia̍p thô-á ê èng-hāu.</font>\n<br><br><p>\n\n<p><font size=5>A-lông kah só͘-ū ê 3 hòe gín-á lóng kāng-khoán, chin hoa̍t-phoat, ta̍k kang tī chhù–ni̍h sì-kè chông, lāu-kong-pô khòaⁿ i kho̍k-kho̍k chông kiaⁿ i tio̍h siong, beh jiok sī tiāⁿ leh jiok bē-hù. A-lông kài khiáu, o̍h siáⁿ lóng kà–1-2-piàn-á to̍h ē. A-kong–a siūⁿ kóng che gín-á hiah khiáu, kui kang tī-chhù phut-phut-thiàu mā m̄ sī thâu-lō͘, put-jû ka sàng khì Chín–sàng hia o̍h siá jī, bat jī chóng–sī bô pāi-hāi.</font><br><br></p>\n<p><font size=5>Chng–ni̍h bô kúi hō͘ jîn-ke, chū-jiân mā bô ha̍k-tn̂g, m̄-koh Chín–sàng sī ha̍k-tn̂g sian-seⁿ thè-hiu, nā ū gín-á beh bat jī, lóng ē khì pài-thok i kà. Chit kang chá-tǹg chia̍h pá, a-kong–a kā A-lông chhōa–leh, to̍h ùi Chín–sàng hia khì. Lō͘–ni̍h kā A-lông kóng: “Tán–leh chhōa lí khì sian-seⁿ hia o̍h siá-jī, lí to̍h ài koai, ài thiaⁿ sian-seⁿ ê ōe–ō͘.” A-lông thiaⁿ tio̍h ē-tàng o̍h sin ê mi̍h-kiāⁿ, hoaⁿ-hí kah, chhùi-chhiò-ba̍k-chhiò ìn hó. Bô jōa kú to̍h kàu Chín–sàng hia, a-kong–a kā tāi-chì kóng hō͘ Chín–sàng chai, 2 ê lâng kóng tiāⁿ hōe hó-sè, to̍h kā A-lông lâu tī Chín–sàng in tau, ka-tī khì chò chhân–ni̍h ê khang-khòe. Án-ne ta̍k kang bô hioh, it-ti̍t kàu tē 4 kang, teh chia̍h chá-tǹg ê sî, a-kong kā A-lông mn̄g kóng: “O̍h liáu siáⁿ khoán? Ū chhù-bī–bô?” A-lông soah ìn kóng: “He Pe̍h-ōe-jī chok kán-tan, ē-hiáu kóng to̍h ē-hiáu siá, góa í-keng lóng ē-hiáu–ah, kin-á-ji̍t góa siūⁿ beh khì pa̍t-ūi chhit-thô!” A-kong kiaⁿ 1 tiô, sim-lāi siūⁿ kóng “Nah ē hiah kín to̍h khì ho͘ khăn-jió͘–khì!” Koh siūⁿ “Kì-jiân to bat jī–ā, Chín–sàng hia ū kài chē chheh, bô ka chhōa khì hia tha̍k-chheh mā bē-bái, hō͘ A-lông–ā ke-kiám-á bat kóa tō-lí.” To̍h kā A-lông kóng: “Án-ne lán kin-á-ji̍t mài o̍h siá jī, lán khì sian-seⁿ hia khòaⁿ chheh, khòaⁿ chheh chok sim-sek, chheh lāi-té ū chok chē hó sńg ê kò͘-sū neh!” A-lông thiaⁿ tio̍h sim-sek hó-sńg, kāng-khoán hoaⁿ-thâu-hí-bīn ìn hó. 2 ê lâng chia̍h pá chiàu-siông ùi Chín–sàng hia khì. Chū án-ne, khì tha̍k-chheh piàn-chò A-lông ta̍k-ji̍t kò͘-tēng ê tāi-chì.</font><br><br></p>\n<p><font size=5>A-lông 4 hòe hit nî, chhù–ni̍h lâi 1 ê cha-po͘-lâng, sī a-kong–a ê pêng-iú, kah lâng têng-tâⁿ sio-phah siū tāng-siong, chai-iáⁿ a-kong–a bat kóa chháu-io̍h-á, ē-hiáu tī-siong, choan-kang lâi chhōe. I lâng chin sè-jī, pún-té io̍h-á the̍h–leh to̍h beh cháu, a-kong–a ka kóng: “Lí siong kah hiah nī tāng, beh án-chóaⁿ cháu? Lán che siáⁿ-mih kau-chêng–ā, ke 1 hù óaⁿ-tī niâ, siong tī hó chiah cháu–lah!” Kā i lâu, āu–lâi i tī chhù–ni̍h tòa beh kui kò goe̍h. Hō chò Chìn–à.</font><br><br></p>\n<p><font size=5>Chit ê Chìn–à tú lâi ê sî, ài chia̍h-pn̄g chia̍h-io̍h-á chiah ē khòaⁿ–tio̍h, kî-thaⁿ ê sî-kan lóng tī lâng-kheh pâng tó leh hioh-khùn, chha-put-to keng-kòe 2 lé-pài liáu-āu, lâng chiah khah ū goân-khì, ū-sî ē khì mn̂g-kháu-tiâⁿ liān to. Kóng sī liān to, mā sī gia̍h chhâ-ki teh pí 1 ê sè niâ, bô chin-chiàⁿ tāng khùi-la̍t, kóng sī ke-kiám-á tín-tāng lâng ē khah kín hó. A-lông khòaⁿ tio̍h sim-sek, mā gia̍h chhâ-ki tī Chìn–à piⁿ–a tòe leh pí. Chìn–à khòaⁿ A-lông kó͘-chui, to̍h hō͘ i tòe tī piⁿ–a teh o̍h. Án-ne kúi kang liáu-āu, hoān-sè sī Chìn–à khòaⁿ A-lông bú kah pān-sè bē-bái, soah khai-sí ē kā i ke-kiám-á tiám-tuh.</font><br><br></p>\n<p><font size=5>Koh kòe chha-put-to 2 lé-pài, Chìn–à lâng hó kah oân-choân, the̍h 1 ki ba̍k-to, kā A-lông kiò khì mn̂g-kháu-tiâⁿ. “Lông–ā, lí chim-chiok khòaⁿ, che sī góa ê to, to ài án-ne bú.” Sòa–lo̍h-lâi Chìn–à ta̍uh-ta̍uh-á kā i ê to hoat ián 1 piàn hō͘ A-lông khòaⁿ. Bú soah, koh kóng: “Lán 2 ê ū-iân, góa ê to-hoat lí ē-tàng kì jōa chē sǹg jōa chē, chit ki ba̍k-to sī góa chit kúi-ji̍t-á siah–ê, lâu hō͘ lí chò kì-liām, to ài ta̍k-ji̍t liān, sî-kan tn̂g-té bô iàu-kín, liān kú lí to̍h ē ū thé-hōe.” Sòa–lo̍h-lâi, kā lāu-kong-pô kiâⁿ-lé seh to-siā, lâng to̍h beh lī-khui. A-lông m̄ kam, kā Chìn–à saⁿ-á-ki giú–leh m̄ ho͘ cháu. Chìn–à chhun-chhiú kā A-lông thâu-khak so-so–leh. “Lông–ā koai, chek–á ū iàu-kín ê tāi-chì ài chhú-lí, góa nā chhú-lí hó-sè, chiah lâi chhōe–lí.” Chìn–à kóng soah, lâng to̍h khí-kiâⁿ. Chìn–à tú kiâⁿ 1-tè-á lō͘, A-lông í-keng ba̍k-sái lâu ba̍k-sái tih, lún bē tiâu, tùi Chìn–à tōa-siaⁿ hoah: “Chek–á, lí it-tēng ài koh lâi–ō͘!” Chìn–à thiaⁿ–tio̍h, oa̍t-thâu tùi A-lông chhiò–1-ē, bô koh kóng sáⁿ, lâng to̍h kè-sio̍k kiâⁿ–khì. Hit mê, a-pô–ā tah chin kú, A-lông chiah khùn–khì.</font><br><br></p>\n<p><font size=5>Ba̍k-nih-á koh 1 tang, A-lông í-keng 5 hòe, hàn-chháu í-keng kah tōa-lâng chha-put-to, tha̍k-chheh liān-to í-gōa ê sî-kan to̍h kā lāu-kong-pô-á tàu chò kóa khang-khòe. A-lông chhân–ni̍h sit-thâu hāng-hāng ē, khioh chhâ sé-saⁿ bô būn-tê, ū-êng tiò-hî lia̍h chúi-ke, lo̍h-tiáⁿ âng-sio chò mi̍h phòe. In 2 ê ang-á-bó͘ mā chiām-chiām-á khah chheng-êng, 3 ê lâng hoaⁿ-hí chū-chāi hó kòe ji̍t.</font><br><br></p>\n<p><font size=5>Tī che iap-thiap ê chng-kha só͘-chāi, nā beh chai-iáⁿ pa̍t-ūi ê siau-sit, tiāⁿ-tiāⁿ lóng sī khò 1 kóa sì-kè cháu-chông ê seng-lí-lâng teh liû-thong. Ū-sî sī hoah-lin-long–ê, ū-sî sī lâi tia̍h bí-niû–ê, mā ū phah kûn-thâu bē io̍h-á–ê, hì-pan-á, cháu kang-ô͘ ê gē-lâng put-sám-sî ē lâi chng–ni̍h ke-kiám-á chò kóa seng-lí. Chò seng-lí ê sî, chhùi mā bô leh êng, kā ka-tī sì-kè kiâⁿ-ta̍h thiaⁿ–tio̍h ê siau-sit, chham kóa ka-tī ê ì-kiàn, kóng ho͘ chhù-bī chhiò-khoe a̍h-sī hàm-kó͘ hàm-kó͘, hō͘ lâng thiaⁿ tio̍h sim-sek ū chhù-bī, siâⁿ lâng lâu lo̍h-lâi thiaⁿ, mā khah ū ki-hōe ke chò kóa seng-lí, nā kā in siūⁿ chò chng-kha ê sin-bûn hòng-sàng-thâu mā chin tàu-tah. M̄-koh, che sin-bûn lóng ū chham 1 kóa in ka-tī ê ì-kiàn, che hâm sio̍k-gí teh kóng–ê “Kià ōe ē ke”, ū lio̍h-á óa-ì.</font><br><br></p>\n<p><font size=5>Tú hó ū 1 ji̍t, hoah-lin-long–ê lâi kàu chng–ni̍h chò seng-lí. “Hoah-lin-long, bōe cha̍p-sòe…, hoah-lin-long, bōe cha̍p-sòe…”. A-lông thiaⁿ tio̍h hoah-lin-long–ê lâi, chhiú-thâu bô-siáⁿ iàu-kín ê khang-khòe chŏaⁿ pàng–leh, kín cháu khì khòaⁿ. Che hoah-lin-long–ê chhia 1 chhia seng-oa̍h cha̍p-hòe kah 1 kóa to͘-chhī khah sî-kiâⁿ ê sin-ian hòe-sek, lâi kàu chng–ni̍h chò bé-bē. Bé-bē ná chò ná kóng-kó͘, kin-á-ji̍t kóng tio̍h chhut káng-to͘ óng lâm koh khì ê hit lia̍p tó, lâi 2 ê tōa pháiⁿ-lâng, ū-kàu ok-chit! Chhiúⁿ lâng ê chîⁿ, sio lâng ê chhù, lâng nā beh hoán-khòng, to̍h kā lâng phah kah pòaⁿ-sió-sí, kiò ta̍k ê to̍h ài chò in ê lô͘-châi, chiàu sî-kan ài la̍p chîⁿ-niû, bô to̍h koh beh kè-sio̍k chau-that, tī hia leh chò thó͘-pà-ông. Tó siōng ê lâng ta̍k ê kiaⁿ in kiaⁿ kah beh sí, káⁿ hoán-khòng–ê í-keng lóng hông phah kah kiò m̄-káⁿ, lâng-lâng iau-ki-sit-tǹg, siau-sán lo̍h-bah, ū chhù bô lâng tòa, ū lō͘ bô lâng kiâⁿ.</font><br><br></p>\n<p><font size=5>A-lông sim-koaⁿ hó, tī Chín–sàng hia tha̍k-chheh mā bat chin-chē tō-lí, chai-iáⁿ lâng tio̍h hō͘-siōng tàu-saⁿ-kāng, bē-sái bô lí kâng khia, hô-hóng sī án-ne teh ap-pek peh-sèⁿ, che kám ū tō-lí, kám ū jîn-sèng? Thiaⁿ tio̍h hoah-lin-long–ê án-ne kóng, i lâng chin siū-khì, khì kah kui seng-khu teh chùn, khì kah chhùi-khí kiōng beh kā tn̄g–khì, kui ê bīn-á âng-kòng-kòng, ū khì bô tàng tháu, che thiⁿ-kha-ē kèng-jiân ū hiah áu-bân ê lâng. Kóaⁿ-kín mn̄g seng-lí-lâng: “Lí kóng–ê kám lóng chiaⁿ-si̍t?” Ìn kóng: “Khak-si̍t sī án-ni!” Thiaⁿ tio̍h seng-lí-lâng án-ne kóng, A-lông khì kah peh khí-lâi thiàu, chhùi jiáng: “Khó͘-òⁿ! Khó͘-òⁿ–ah!” Lâng oa̍t–leh to̍h ùi chhù kiâⁿ–khì.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 04 烏狗兄，beh食秫米丸á--無？","url":"/%5Bobject%20Object%5D/alongep04/","content":"<p><a href=\"https://youtu.be/YxMcaPUNJxE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/fce02804-8ca2-4b55-8135-766362e22534\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5wBAN0wZocP7cg5Gc6xgUT\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/L-RPmFfbrCWr3JcaLP\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-04-%E7%83%8F%E7%8B%97%E5%85%84-beh%E9%A3%9F%E7%A7%AB%E7%B1%B3%E4%B8%B8%C3%A1-%E7%84%A1/id1730745763?i=1000649993085\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>轉來到厝，詳細kā所聽ê tāi-chì講hō͘ pē-bú聽，堅心beh去南島phah歹人。A婆講：「Che生理人，1 ki嘴hô͘-lùi-lùi，事實kám真正是án-ne？」A郎應講：「伊無tāi無chì kā我騙beh創siáⁿ？」A公koh講：「Che南島路途hiah tiàu-oán，你連隔壁庄to無去–過，beh到南島to̍h盤山過嶺neh，hiah遠ê路途實在hō͘人bē放心！Mài hiah硬khì–lah！」老公婆1人1句，不管án-chóaⁿ ko͘-chiâⁿ，少年人to̍h是少年人，kài chhóng-pōng，beh去to̍h是beh去，sian講to̍h m̄聽。A婆看án-chóaⁿ苦勸lóng無效，想講「Aih，橫直gín-á大漢mā tio̍h ài出外ke行行看看–leh，ke bat kóa tāi-chì。」To̍h講：「好–lah，你nā堅心beh去，mā tio̍h準備好勢chiah出門！」A公–a是tiām-tiām lóng m̄講話…。A婆kā a公hiu–leh，2 ê人to̍h去準備A郎出外beh chah ê行李–ah。</font><br><br></p>\n<p><font size=5>3 kang後天tú phah-phú-á光，A郎行李lóng chhoân好勢，今á日to̍h beh出門，2 ê老公婆tng leh交帶A郎出外ài注意ê tāi-chì。衫á褲kah 1 kóa細項mi̍h用1條大條ê包袱巾á包包–leh做1包。Koh有1 ê草á色ê kha-báng，四角四角，有2條帶á，用雙肩phāiⁿ，頂面koh用o͘色kah白色ê漆，「Ū Bô It」3 ê大字寫kah整齊整齊，a公講che是伊少年ê時四界去賣chu̍t米丸á leh phāiⁿ–ê，內底是in老公婆chit 3日準備好ê chu̍t米丸á，講che丸á kài要緊，吩咐A郎一定ài好禮á對待，iau thang食，koh ē有其他ê路用。A郎問chit ê「Ū Bô It」是siáⁿ-mih意思，a公解說講是「Nā我koh ū teh賣丸á，bô人káⁿ講伊ê丸á是第it」chit lō意思，m̄-koh siuⁿ長，簡單寫「Ū Bô It」代表to̍h好。</font><br><br></p>\n<p><font size=5>A郎kha-báng phāiⁿ–leh，包袱á手the̍h–leh，木刀插tī腰帶，kā pē-bú辭別，人to̍h起行。老公婆m̄甘，phōaⁿ A郎做夥行。A婆是直直交帶出外ài注意ê mê-mê角角，嘴lóng無停睏，a公–a kāng款lóng無講話，kan-na知影thang流目屎，一直送到庄外大路，A郎停脚，請pē-bú mài koh送。3 ê人khiā tī 大路邊繼續話，A婆繼續kā iáu-bē交帶了–ê繼續交帶，交帶soah，準備beh轉厝。Chiah看tio̍h a公koh khiā tī hia m̄走，kan-na流目屎，講：「好–ah-lah！To m̄是leh嫁chŏ͘-kiáⁿ！Gín-á大漢mā是to̍h ài去外口看看–leh！」A公chit時chiah應：「To 5歲niâ，siáⁿ-mih大漢！」 A婆應講：「Án-ne歹看–lah！」Koh kā A郎kóng：「出門在外，不比tī厝，凡事細jī，ài ē-hiáu顧ka-tī！」A公–a ka拖–leh，to̍h ùi厝轉–去。A郎tùi大路行–去。行1-tè-á，koh聽tio̍h lāu-pē tī遠遠ê所在teh喝：「A郎，A郎…。」Ûn-ná鼻頭酸酸目kho͘紅紅，m̄-koh ài去南島phah歹人，kha步khah重mā tio̍h繼續行。自án-ne，A郎ê旅行開始–lo͘h。</font><br><br></p>\n<p><font size=5>A郎直直行，一直行，ùi透早行kah中晝，koh ùi中晝行到beh暗á，nā感覺thiám to̍h tī樹á-ńg下kha歇，精神khah好to̍h koh起行，iau to̍h食pē-bú chhoân ê丸á，一直行kah kiōng beh看無路chiah chhōe 1 ê kah意ê所在過暝，柴火起好，蓆á chhu好，倒–leh準備beh睏。看天頂滿天星金sih-sih，soah開始思念厝–ni̍h ê pē-bú，m̄知in好–無，m̄-koh人iā真thiám，真緊to̍h睏落眠。</font><br><br></p>\n<p><font size=5>第2 kang ûn-ná天光to̍h起行，kāng款行kui日ê路，行kah日頭落山倒–leh beh睏。今á日beh睏ê時kāng款teh sim-būn pē-bú，koh想che路m̄知koh ài行jōa久，to̍h ài chhōe伴做陣行，有人thang做伴，路–ni̍h有人thang開講，路途ē khah輕鬆，mā有人thang sio照顧。</font><br><br></p>\n<p><font size=5>Tē 3 kang，A郎kāng款順大路繼續行，行到1 ê小山崙，peh起lih無jōa久to̍h是樹林á，大路thàng過樹林一直去。A郎講：「Óa，Chia chit tè路有ńg，免pha̍k日，súi–lah！」心內歡喜脚步mā輕鬆。行無jōa久，hiông-hiông聽tio̍h 1 ê軟kauh-kauh ê聲，koh注心ka聽，tang-sî-á是有人teh出聲！「有人–無？Kám是有人？救人o͘h！」A郎聽聲chhiau-chhōe，看tio̍h 1 ê人倒teh khah頭前ê樹á脚teh喝救人。A郎三步做一步行，趕到hit ê人seng-khu邊，問講：「你是án-chóaⁿ？Nah ē倒tī chia？有要緊–無？」生份人應講：「我iau kah無khùi力thang行，你kám有mi̍h-kiāⁿ thang hō͘我止iau？」「有，有，你小等–leh！」A郎緊ùi kha-báng內底the̍h chu̍t米丸á出來ho͘食。「食khah慢–leh，m̄-thang cha̍k–tio̍h，chia有茶thang hō͘你phòe。」茶罐á mā the̍h出來chhāi tī伊邊–á。生分人講1句多謝，丸á緊接過來食，iau過頭–ā，食siuⁿ hiông，mā是食kah cha̍k–tio̍h，1手tǹg胸坎，1手the̍h茶罐á大嘴灌茶。Án-ne連sòa食4，5粒了後，thó͘ 1 kháu大khùi，人mā ke真有氣力，真滿足ê形，嘴笑目笑kā A郎講：「眞ló͘-la̍t，nā m̄是tn̄g tio̍h你來救，凡勢我to̍h iau死tī路邊！請問恩人án-chóaⁿ稱呼？」「免細jī，人kah人互相tàu-saⁿ-kāng是應該，我叫A郎，請問你án-chóaⁿ稱呼？」「我叫A明，in lóng叫我山頂烏狗兄。」</font><br><br></p>\n<hr>\n<br>\n<font size=5>Tńg-lâi kàu chhù, siông-sè kā só͘ thiaⁿ ê tāi-chì kóng hō͘ pē-bú thiaⁿ, kian-sim beh khì Lâm-tó phah pháiⁿ-lâng. A-pô kóng: “Che seng-lí-lâng, 1 ki chhùi hô͘-lùi-lùi, sū-si̍t kám chin-chiàⁿ sī án-ne?” A-lông ìn kóng: “I bô-tāi-bô-chì kā góa phiàn beh chhòng-siáⁿ?” A-kong koh kóng: “Che Lâm-tó lō͘-tô͘ hiah tiàu-oán, lí liân keh-piah chng to bô khì--kóe, beh kàu Lâm-tó to̍h pôaⁿ-soaⁿ-kòe-niá neh, hiah hn̄g ê lō͘-tô͘ si̍t-chāi hō͘ lâng bē hòng-sim! Mài hiah ngē-khì--lah!” Lāu-kong-pô 1 lâng 1 kù, put-koán án-chóaⁿ ko͘-chiâⁿ, siàu-liân-lâng to̍h sī siàu-liân-lâng, kài chhóng-pōng, beh khì to̍h sī beh khì, sian kóng to̍h m̄ thiaⁿ. A-pô khòaⁿ án-chóaⁿ khó͘-khǹg lóng bô-hāu, siūⁿ kóng “Aih, hoâiⁿ-ti̍t gín-á tōa-hàn mā tio̍h ài chhut-gōa ke kiâⁿ-kiâⁿ khòaⁿ-khòaⁿ--leh, ke bat kóa tāi-chì.” To̍h kóng: “Hó--lah, lí nā kian-sim beh khì, mā tio̍h chún-pī hó-sè chiah chhut-mn̂g!” A-kong--a sī tiām-tiām lóng m̄ kóng-ōe.... A-pô kā a-kong hiu--leh, 2 ê lâng to̍h khì chún-pī A-lông chhut-gōa beh chah ê hêng-lí--ah.</font>\n<br><br><p>\n\n<p><font size=5>3 kang āu thiⁿ tú phah-phú-á kng, A-lông hêng-lí lóng chhoân hó-sè, kin-á-ji̍t to̍h beh chhut-mn̂g, 2 ê lāu-kong-pô tng leh kau-tài A-lông chhut-gōa ài chù-ì ê tāi-chì. Saⁿ-á-khò͘ kah 1 kóa sè-hāng-mi̍h iōng 1 tiâu tōa-tiâu ê pau-ho̍k kin-á pau pau–leh chò 1 pau. Koh ū 1 ê chháu-á-sek ê kha-báng, sì-kak sì-kak, ū 2 tiâu tòa-á, iōng siang keng phāiⁿ, téng-bīn koh iōng o͘-sek kah pe̍h-sek ê chhat, “Ū Bô It” 3 ê tōa-jī siá kah chéng-chê chéng-chê, a-kong kóng che sī i siàu-liân ê sî sì-kè khì bē chu̍t-bí oân-á leh phāiⁿ–ê, lāi-té sī in lāu-kong-pô chit 3 ji̍t chún-pī hó ê chu̍t-bí oân-á, kóng che oân-á kài iàu-kín, hoan-hù A-lông it-tēng ài hó-lé-á tùi-thāi, iau thang chia̍h, koh ē ū kî-thaⁿ ê lō͘-iōng. A-lông mn̄g chit ê “Ū Bô It” sī siáⁿ-mih ì-sù, a-kong kái-soeh kóng sī “Nā góa koh ū teh bē oân-á, bô lâng káⁿ kóng i ê oân-á sī tē it” chit lō ì-sù, m̄-koh siuⁿ tn̂g, kán-tan siá “Ū Bô It” tāi-piáu to̍h hó. </font><br><br></p>\n<p><font size=5>A-lông kha-báng phāiⁿ–leh, pau-ho̍k-á chhiú the̍h–leh, ba̍k-to chhah tī io-tòa, kā pē-bú sî-pia̍t, lâng to̍h khí-kiâⁿ. Lāu-kong-pô m̄ kam, phōaⁿ A-lông chò-hóe kiâⁿ. A-pô sī ti̍t-ti̍t kau-tài chhut-gōa ài chù-ì ê mê-mê-kak-kak, chhùi lóng bô thêng-khùn, a-kong–a kāng-khoán lóng bô kóng-ōe, kan-na chai-iáⁿ thang lâu ba̍k-sái, it-ti̍t sàng-kàu chng-gōa tōa-lō͘, A-lông thêng-kha, chhiáⁿ pē-bú mài koh sàng. 3 ê lâng khiā tī tōa-lō͘ piⁿ kè-sio̍k ōe, a-pô kè-sio̍k kā iáu-bē kau-tài liáu–ê kè-sio̍k kau-tài, kau-tài soah, chún-pī beh tńg chhù. Chiah khòaⁿ tio̍h a-kong koh khiā tī hia m̄ cháu, kan-na lâu ba̍k-sái, kóng: “Hó–ah-lah! To̍h m̄ sī leh kè chŏ͘-kiáⁿ! Gín-á tōa-hàn mā sī to̍h ài khì gōa-kháu khòaⁿ-khòaⁿ–leh!” A-kong chit sî chiah ìn: “To 5 hòe niâ, siáⁿ-mih tōa-hàn!” A-pô ìn kóng: “Án-ne pháiⁿ-khòaⁿ–lah!” Koh kā A-lông kóng: “Chhut-mn̂g chāi-gōa, put-pí tī chhù, hoân-sū sè-jī, ài ē-hiáu kò͘ ka-tī!” A-kong–a ka thoa–leh, to̍h ùi chhù tńg–khì. A-lông tùi tōa-lō͘ kiâⁿ–khì. Kiâⁿ 1-tè-á, koh thiaⁿ tio̍h lāu-pē tī hn̄g-hn̄g ê só͘-chāi teh hoah: “A-lông, A-lông….” Ûn-ná phīⁿ-thâu sng-sng ba̍k-kho͘ âng-âng, m̄-koh ài khì Lâm-tó phah pháiⁿ-lâng, kha-pō͘ khah tāng mā tio̍h kè-sio̍k kiâⁿ. Chū án-ne, A-lông ê lú-hêng khai-sí–lo͘h.</font><br><br></p>\n<p><font size=5>A-lông ti̍t-ti̍t kiâⁿ, it-ti̍t kiâⁿ, ùi thàu-chá kiâⁿ kah tiong-tàu, koh ùi tiong-tàu kiâⁿ kàu beh-àm-á, nā kám-kak thiám to̍h tī chhiū-á-ńg ē-kha hioh, cheng-sîn khah hó to̍h koh khí-kiâⁿ, iau to̍h chia̍h pē-bú chhoân ê oân-á, it-ti̍t kiâⁿ kah kiōng beh khòaⁿ bô lō͘ chiah chhōe 1 ê kah-ì ê só͘-chāi kòe-mê, chhâ-hóe khí hó, chhio̍h-á chhu hó, tó–leh chún-pī beh khùn. Khòaⁿ thiⁿ-téng móa-thiⁿ-chhiⁿ kim-sih-sih, soah khai-sí su-liām chhù–ni̍h ê pē-bú, m̄-chai in hó–bô, m̄-koh lâng iā chin thiám, chin kín to̍h khùn lo̍h-bîn.</font><br><br></p>\n<p><font size=5>Tē 2 kang ûn-ná thiⁿ-kng to̍h khí kiâⁿ, kāng-khoán kiâⁿ kui ji̍t ê lō͘, kiâⁿ kah ji̍t-thâu lo̍h-soaⁿ tó–leh beh khùn. Kin-á-ji̍t beh khùn ê sî kāng-khoán teh sim-būn pē-bú, koh siūⁿ che lō͘ m̄ chai koh ài kiâⁿ jōa kú, to̍h ài chhōe phōaⁿ chò-tīn kiâⁿ, ū lâng thang chò-phōaⁿ, lō͘–ni̍h ū lâng thang khai-káng, lō͘-tô͘ ē khah khin-sang, mā ū lâng thang sio chiàu-kò͘.</font><br><br></p>\n<p><font size=5>Tē 3 kang, A-lông kāng-khoán sūn tōa-lō͘ kè-sio̍k kiâⁿ, kiâⁿ kàu 1 ê sió soaⁿ-lūn, peh khí-lih bô jōa kú to̍h sī chhiū-nâ-á, tōa-lō͘ thàng kòe chhiū-nâ it-ti̍t khì. A-lông kóng: “Óa, chia chit tè lō͘ ū ńg, bián pha̍k-ji̍t, súi–lah!” Sim-lāi hoaⁿ-hí kha-pō͘ mā khin-sang. Kiâⁿ bô jōa kú, hiông-hiông thiaⁿ tio̍h 1 ê nńg-kauh-kauh ê siaⁿ, koh chù-sim ka thiaⁿ, tang-sî-á sī ū lâng teh chhut siaⁿ! “Ū lâng–bô? Kám sī ū lâng? Kiù lâng o͘h!” A-lông thiaⁿ siaⁿ chhiau-chhōe, khòaⁿ tio̍h 1 ê lâng tó teh khah thâu-chêng ê chhiū-á-kha teh hoah kiù-lâng. A-lông 3 pō͘ chò 1 pō͘ kiâⁿ, kóaⁿ kàu hit ê lâng seng-khu piⁿ, mn̄g kóng: “Lí sī án-chóaⁿ? Nah ē tó tī chia? Ū iàu-kín–bô?” Chheⁿ-hūn-lâng ìn kóng: “Góa iau kah bô khùi-la̍t thang kiâⁿ, lí kám ū mi̍h-kiāⁿ thang hō͘ góa chí-iau?” “Ū, ū, lí sió-tán–leh!” A-lông kín ùi kha-báng lāi-té the̍h chu̍t-bí oân-á chhut-lâi ho͘ chia̍h. “Chia̍h khah bān–leh, m̄-thang cha̍k–tio̍h, chia ū tê thang hō͘ lí phòe.” Tê-koàn-á mā the̍h chhut-lâi chhāi tī i piⁿ–á. Chheⁿ-hūn-lâng kóng 1 kù to-siā, oân-á kín chiap kòe-lâi chia̍h, iau kòe thâu–ā, chia̍h siuⁿ hiông, mā sī chia̍h kah cha̍k–tio̍h, 1 chhiú tǹg heng-khám, 1 chhiú the̍h tê-koàn-á tōa-chhùi koàn tê. Án-ne liân-sòa chia̍h 4, 5 lia̍p liáu-āu, thó͘ 1 kháu tōa-khùi, lâng mā ke chin ū khùi-la̍t, chin boán-chiok ê hêng, chhùi-chhiò-ba̍k-chhiò kā A-lông kóng: “Chin ló͘-la̍t, nā m̄ sī tn̄g tio̍h lí lâi kiù, hoān-sè góa to̍h iau sí tī lō͘-piⁿ! Chhiáⁿ-mn̄g un-jîn án-chóaⁿ chheng-ho͘?” “Bián sè-jī–lah, lâng kah lâng hō͘-siōng tàu-saⁿ-kāng sī èng-kai, góa kiò A-lông, chhiáⁿ-mn̄g lí án-chóaⁿ chheng-ho͘?” “Góa kiò A-bêng, in lóng kiò góa soaⁿ-téng o͘-káu-hiaⁿ.”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 05 攏是為tio̍h天下萬民--啦！","url":"/%5Bobject%20Object%5D/alongep05/","content":"<p><a href=\"https://youtu.be/n4mMgwIwjd0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/add3c811-7639-4044-b10d-bbc695541f26\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2yA5R3pnJ9ayTxyDKP7Abr\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Xa87AP10p4VzSKv_cL\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-05-%E6%94%8F%E6%98%AF%E7%82%BAtio-h%E5%A4%A9%E4%B8%8B%E8%90%AC%E6%B0%91-%E5%95%A6/id1730745763?i=1000650724995\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>A郎斟酌ka看，chit ê烏狗兄面路á koh真緣投，to̍h是目頭sió-khóa-á kat-kat，憂愁憂愁ê形，留2撇嘴鬚，性格性格，烏狗兄chit 3字是叫ē得過。穿1 su白色ê長phàu，凡勢是最近khah落魄，長phàu kō kah 1 chhok 1 chhok烏烏lóng無整理。A郎講：「烏狗兄，你tòa tī tó位？我送你去lín tau歇睏好–無？」A明講：「叫我A明to̍h好，gún tau tī頭前直直去，請來gún tau奉茶！」2人chiū án-ne沿路開講沿路tùi A明in厝–去。無jōa久，行到崙頂，kan-na看tio̍h幾間人家厝，to̍h是無看tio̍h牧場。A明手比hit間細細間á ê草厝，講：「Hit間to̍h是gún tau，請入來坐。」行kah厝內，kan-na看tio̍h 1 tè桌á，無椅á，頂面khǹg茶kó͘ kah au-á，1 kóa sù常有teh用ê家私khǹg tī壁角，整齊整齊，另外1 pêng ê厝角chhu kài chē稻草，應該to̍h是睏tī稻草頂面做眠床。冊kài chē，整齊整齊幾nā tha̍h khǹg tī壁角。</font><br><br></p>\n<p><font size=5>2人chē tī桌á邊，A郎問：「A明，你做siáⁿ khang-khòe？」應講：「我是讀冊人，想beh做軍師。」Sòa–lòe A明soah直直講，講bē soah，「…講tio̍h治國…，…chit ê民生福利…，…百姓bē-sái ho͘ iau–tio̍h…，」A郎thàn A明lim茶潤喉ê時想beh插話，kan-na講出：「我teh想…。」A明soah sûi接落去講：「水利建設mā kài要緊，水有夠用chiah有好年冬…，…hit時天下三分…，…食bē飽是 beh án-chóaⁿ相戰…，」A郎無講soah ê話，只好吞落喉。講到相戰ê時，A郎已經teh se̍h神，講到「天下萬民」ê時，A郎已經手thuh tī ē-hâi teh tuh龜，tuh–leh tuh–leh tuh 1 ē siuⁿ大力，手thut–去，下hâi soah去kho̍k tio̍h桌á，A明chiah親像回魂–ā án-ne，kā A郎hōe失禮，「眞歹勢！我kiàn-nā講tio̍h chia ê tāi-chì，lóng siuⁿ激動，ē講kah m̄知影人。」A郎笑笑–à，應講無要緊，sòa–lòe to̍h kā ka-tī是án-chóaⁿ來到chia，是án-chóaⁿ beh去南島phah歹人ê tāi-chì詳細講hō͘ A明聽，邀請A明做陣去。A明講：「我是teh等1 ê好主公來邀請，beh做軍師救天下萬民無m̄ tio̍h，m̄-koh he冊寫講主公to̍h ài來我chit間草厝請我3 pái，我chiah ē-tàng chhut-soaⁿ，nā無我to̍h真失khùi！」「Chhut-san lah，chhut-soaⁿ意思無kāng款！」「失禮失禮，我iû-koh講m̄-tio̍h–ah！」「無án-ne–lah，我koh請你食三粒chu̍t米丸á，1粒準做邀請1遍，án-ne ē通過–無？」A明sûi應講：「主公在上，受A明一拜！」「Chiâⁿ好chiâⁿ好，án-ne我to̍h有伴–ā，多謝你答應。」A郎kài歡喜，án-ne koh來路–ni̍h有人做伴，一定ke真趣味，mā thèng好sio-chiàu-èng，a-bú有交帶che丸á kài要緊，chit-má chiah知chiah有效。</font><br><br></p>\n<p><font size=5>Chit暝，2 ê人chhōe tio̍h伴，開講真久，一直到月娘peh kah koân-koân-koân ê時chūn，chiah去稻草堆頂面倒–leh，睏–去。</font><br><br></p>\n<p><font size=5>隔轉kang，2人精神，A郎講：「咱2 ê人beh鬥陣去南島，án-ne我chia ê丸á無夠thang食，咱ài去chhoân kóa mi̍h-kiāⁿ chah–leh，chiah thang出發。你án-ne瘦pi-pa，mā to̍h食ho͘飽chiah有法度行hiah遠ê路。咱chia附近kám有siáⁿ-mih所在chhōe有食mi̍h？」A明應講：「附近有溪á，咱來去看māi–leh，kám好？凡勢ē-tàng lia̍h kóa魚！」「Ĕ，有魚thang lia̍h，你chăng nah ē iau kah倒tī路邊？」「我to技術bái…。」</font><br><br></p>\n<p><font size=5>2人款款–leh to̍h出門，路–ni̍h tn̄g tio̍h A明in厝邊ê伯–á，伯–á真好禮kā A明sio借問：「Khong明，lín朋友來chhōe 你chhit-thô o͘h？」A明口氣kài正經kā伯–á應：「我叫A明，mā ē-tàng叫我烏狗兄，mài叫我Khong明，gún chit-má beh去溪á邊lia̍h魚。」凡勢是A明tiāⁿ leh kah厝邊隔壁講「天下萬民」ê tāi-chì，chiah ē去hông hō chit lō偏名。伯–á koh應：「好–lah Khong明，m̄-thang kui kang khut tī厝讀冊讀kah頭殼khong-khong，ài加減á出門行踏，lín路–ni̍h to̍h khah細jī–leh。」A郎知影Khong明chit ê偏名已經hông叫tiâu–leh-ah，A明khah án-chóaⁿ反抗mā無khah-choa̍h，lóng ke了工–ê niâ。</font><br><br></p>\n<p><font size=5>2 ê人行tī林á內，A郎目睭金，siòng tio̍h 1位生kài chē番薯葉á，kā A明講：「Khah òaⁿ–leh咱ē-tàng來chia掘番薯。」路–ni̍h koh看tio̍h芋á hâm kài chē款野生ê菜蔬kah果子，講：「Lín chia ē-tàng食ê mi̍h hiah chē，你nah ē iau–tio̍h？」A明應講：「我無hit款顧腹肚ê冊…。」「…無要緊，我bat，我kā你教。」「主公to̍h是主公，有夠gâu，án-ne我以後免驚á ē iau–tio̍h-ah！」A明感激kah目屎kiōng beh流–落-來。</font><br><br></p>\n<p><font size=5>來到溪á邊，A郎看tio̍h魚á bē少，tī水–ni̍h siû kah kài自在，石頭縫mā有bih蝦á，明明to̍h有hiah chē魚蝦thang lia̍h，是án-chóaⁿ…，oa̍t頭目睭金金lia̍h A明看，A明知影A郎teh siūⁿ siáⁿ，細細聲á講：「我…，我技術bái…。」A郎聽A明án-ne講，先taⁿ頭看天，thó͘ 1 kháu大khùi，sòa–lòe chiah笑笑á kā A明講：「無要緊，我kā你教…。」</font><br><br></p>\n<p><font size=5>A郎liâu落去水–ni̍h，馬勢khiā chāi，木刀雙手gia̍h koân過頭殼頂，屈勢chhiâu好，to̍h無koh tín動。無jōa久，有魚á siû到伊刀phah ē tio̍h ê所在，A郎出力phut–lòe，1尾魚已經kòng–死，hiat hō͘ A明清腹內，koh叫A明tī岸邊起火hang魚á，A郎koh繼續lia̍h魚lia̍h kah有夠thang食，to̍h liâu去石á縫邊lia̍h蝦á。蝦á tú tio̍h危險ē倒彈，ài用雙手去圍伊ê前後，擋tī頭前hit手nā lia̍h無，蝦á倒彈ê時另外hit手to̍h ài kā蝦á sa ho͘ tio̍h，目睭ài金手ài mé，特別ài細jī–ê是蝦頭尖尖ē kâng chha̍k，lia̍h ê時siuⁿ出力a̍h是勢面m̄ tio̍h，ē chha̍k kah流血流滴。Án-ne無閒–1-時-á mi̍h-kiāⁿ已經有夠2 ê人食，to̍h去岸頂hâm A明做夥hang chia ê魚蝦。Che魚蝦lóng現流á，so鹽去hang to̍h是siāng chán ê滋味，尤其是2 ê人勞動了pî-thó͘ tng khui，食kah真滿足。A明ná o-ló好食ná怨嘆講：「我kan-na知影thang讀冊，過日要緊ê tāi-chì bat無半項，莫怪去hông叫Khong明。」A郎笑笑á ka應講：「無要緊–lah，咱koh有kài chē機會做夥來研究。」2人食飽了後，A郎koh落水phah魚，交帶A明khau鱗破pêng，一半beh做ian魚，一半曝魚干，thang chah leh路–ni̍h食。Chia ê tāi-chì無閒kàu 1 ê khám-chām，日頭已經beh落山，siuⁿ òaⁿ ē無khoàiⁿ路，in 2 ê人魚á款款–leh，to̍h先轉去厝。</font><br><br></p>\n<hr>\n<br>\n<font size=5>A-lông chim-chiok ka khòaⁿ, chit ê o͘-káu-hiaⁿ bīn-lō͘-á koh chin iân-tâu, to̍h sī ba̍k-thâu sió-khóa-á kat-kat, iu-chhiû iu-chhiû ê hêng, lâu 2 phiat chhùi-chhiu, sèng-keh sèng-keh, o͘-káu-hiaⁿ chit 3 jī sī kiò ē-tit-kòe. Chhēng 1 su pe̍h-sek ê tn̂g-phàu, hoān-sè sī chòe-kīn khah lo̍k-phek, tn̂g-phàu kō kah 1 chhok 1 chhok o͘-o͘ lóng bô chéng-lí. A-lông kóng: “O͘-káu-hiaⁿ, lí tòa tī tó ūi? Góa sàng lí khì lín tau hioh-khùn hó--bô?” A-bêng kóng: “Kiò góa A-bêng to̍h hó, gún tau tī thâu-chêng ti̍t-ti̍t khì, chhiáⁿ-lâi gún tau hōng-tê!” 2 lâng chiū án-ne iân-lō͘ khai-káng iân-lō͘ tùi A-bêng in chhù--khì. Bô jōa kú, kiâⁿ kàu lūn-téng, kan-na khòaⁿ tio̍h kúi keng jîn-ke-chhù, to̍h sī bô khòaⁿ tio̍h bo̍k-tiûⁿ. A-bêng chhiú pí hit keng sè-sè-keng-á ê chháu-chhù, kóng: “Hit keng to̍h sī gún tau, chhiáⁿ ji̍p-lâi chē.” Kiâⁿ kah chhù-lāi, kan-na khòaⁿ tio̍h 1 tè toh-á, bô í-á, téng-bīn khǹg tê-kó͘ kah au-á, 1 kóa sù-siông ū teh iōng ê ke-si khǹg tī piah-kak, chéng-chê chéng-chê, lēng-gōa 1 pêng ê chhù-kak chhu kài chē tiū-chháu, èng-kai to̍h sī khùn tī tiū-chháu téng-bīn chò bîn-chhn̂g. Chheh kài chē, chéng-chê chéng-chê kúi-nā tha̍h khǹg tī piah-kak.</font>\n<br><br><p>\n\n<p><font size=5>2 lâng chē tī toh-á piⁿ, A-lông mn̄g: “A-bêng, lí chò siáⁿ khang-khòe?” Ìn kóng: “Góa sī tha̍k-chheh-lâng, siūⁿ beh chò kun-su.” Sòa–lòe A-bêng soah ti̍t-ti̍t kóng, kóng bē soah, “…Kóng tio̍h tī-kok…, chit ê bîn-seng hok-lī…, …peh-sèⁿ bē-sái ho͘ iau–tio̍h…,” A-lông thàn A-bêng lim tê jūn-âu ê sî siūⁿ beh chhah ōe, kan-na kóng chhut: “Góa teh siūⁿ….” A-bêng soah sûi chiap lo̍h-khì kóng: “Chúi-lī kiàn-siat mā kài iàu-kín, chúi ū-kàu ēng chiah ū hó nî-tang…, …hit sî thian-hā sam-hun…, chia̍h bē pá sī beh án-chóaⁿ sio-chiàn…,” A-lông bô kóng soah ê ōe, chí-hó thun lo̍h âu. Kóng kàu sio-chiàn ê sî, A-lông í-keng teh se̍h-sîn, kóng kàu “Thian-hā bān-bîn” ê sî, A-lông í-keng chhiú thuh tī ē-hâi teh tuh-ku, tuh–leh tuh–leh tuh 1 ē siuⁿ tōa-la̍t, chhiú thut–khì, ē-hâi soah khì kho̍k tio̍h toh-á, A-bêng chiah chhin-chhiūⁿ hôe-hûn–ā án-ne, kā A-lông hōe sit-lé, “Chin pháiⁿ-sè! Góa kiàn-nā kóng tio̍h chia ê tāi-chì, lóng siuⁿ ke̍k-tōng, ē kóng kah m̄ chai-iáⁿ lâng.” A-lông chhiò-chhiò–à, ìn kóng bô iàu-kín, sòa–lòe to̍h kā ka-tī sī án-chóaⁿ lâi-kàu chia, sī án-chóaⁿ beh khì Lâm-tó phah pháiⁿ-lâng ê tāi-chì siông-sè kóng hō͘ A-bêng thiaⁿ, iau-chhiáⁿ A-bêng chò-tīn khì. A-bêng kóng: “Góa sī teh tán 1 ê hó chú-kong lâi iau-chhiáⁿ, beh chò kun-su kiù thian-hā bān-bîn bô m̄ tio̍h, m̄-koh he chheh siá kóng chú-kong to̍h ài lâi góa chit-keng chháu-chhù chhiáⁿ góa 3 pái, góa chiah ē-tàng chhut-soaⁿ, nā bô góa to̍h chin sit-khùi!” “Chhut-san lah, chhut-soaⁿ ì-sù bô kāng-khoán!” “Sit-lé sit-lé, góa iû-koh kóng m̄-tio̍h–ah!” “Bô án-ne–lah, góa koh chhiáⁿ lí chia̍h 3 lia̍p chu̍t-bí oân-á, 1 lia̍p chún-chò iau-chhiáⁿ 1 piàn, án-ne ē thong kòe–bô?” A-bêng sûi ìn kóng: “Chú-kong chāi-siōng, siū A-bêng it pài!” “Chiâⁿ hó chiâⁿ hó, án-ne góa to̍h ū phōaⁿ–ā, to-siā lí tah-èng.” A-lông kài hoaⁿ-hí, án-ne koh lâi lō͘–ni̍h ū lâng chò-phōaⁿ, it-tēng ke chin chhù-bī, mā thèng-hó sio-chiàu-èng, a-bú ū kau-tài che oân-á kài iàu-kín, chit-má chiah chai chiah ū-hāu.</font><br><br></p>\n<p><font size=5>Chit mê, 2 ê lâng chhōe tio̍h phōaⁿ, khai-káng chin kú, it-ti̍t kàu goe̍h-niû peh kah koân-koân-koân ê sî-chūn, chiah khì tiū-chháu tui téng-bīn tó–leh, khùn–khì.</font><br><br></p>\n<p><font size=5>Keh-tńg-kang, 2 lâng cheng-sîn, A-lông kóng: “Lán 2 ê lâng beh tàu-tīn khì Lâm-tó, án-ne góa chia ê oân-á bô-kàu thang chia̍h, lán ài khì chhoân kóa mi̍h-kiāⁿ chah–leh, chiah thang chhut-hoat. Lí án-ne sán-pi-pa, mā to̍h chia̍h ho͘ pá chiah ū hoat-tō͘ kiâⁿ hiah hn̄g ê lō͘. Lán chia hū-kīn kám ū siáⁿ-mih só͘-chāi chhōe ū chia̍h-mi̍h?” A-bêng ìn kóng: “Hū-kīn ū khe-á, lán lâi khì khòaⁿ-māi–leh, kám hó? Hoān-sè ē-tàng lia̍h kóa hî!” “Ĕ, ū hî thang lia̍h, lí chăng nah ē iau kah tó tī lō͘-piⁿ?” “Góa to ki-su̍t bái….”</font><br><br></p>\n<p><font size=5>2 lâng khoán-khoán–leh to̍h chhut-mn̂g, lō͘–ni̍h tn̄g tio̍h A-bêng in chhù-piⁿ ê peh–á, peh–á chin hó-lé kā A-bêng sio-chioh-mn̄g: “Khong-bêng, lín pêng-iú lâi chhōe lí chhit-thô o͘h?” A-bêng kháu-khì kài chèng-keng kā peh–á ìn: “Góa kiò A-bêng, mā ē-tàng kiò góa o͘-káu-hiaⁿ, mài kiò góa Khong-bêng, gún chit-má beh khì khe-á piⁿ lia̍h hî.” Hoān-sè sī A-bêng tiāⁿ leh kah chhù-piⁿ keh-piah kóng “Thian-hā bān-bîn” ê tāi-chì, chiah ē khì hông hō chit lō phian-miâ. Peh–á koh ìn: “Hó–lah Khong-bêng, m̄-thang kui kang khut tī chhù tha̍k-chheh tha̍k kah thâu-khak khong-khong, ài ke-kiám-á chhut-mn̂g kiâⁿ-ta̍h, lín lō͘–ni̍h to̍h khah sè-jī–leh.” A-lông chai-iáⁿ Khong-bêng chit ê phian-miâ í-keng hông kiò tiâu–leh-ah, A-bêng khah án-chóaⁿ hoán-khòng mā bô-khah-choa̍h, lóng ke liáu-kang–ê niâ.</font><br><br></p>\n<p><font size=5>2 ê lâng kiâⁿ tī nâ-á lāi, A-lông ba̍k-chiu kim, siòng tio̍h chi̍t-ūi seⁿ kài chē han-chî-hio̍h-á, kā A-bêng kóng: “Khah òaⁿ–leh lán ē-tàng lâi chia ku̍t han-chî.” Lō͘–ni̍h koh khòaⁿ tio̍h ō͘-á hâm kài chē khoán iá-seng ê chhài-se kah kóe-chí, kóng: “Lín chia ē-tàng chia̍h ê mi̍h hiah chē, lí nah ē iau–tio̍h?” A-bêng ìn kóng: “Góa bô hit khoán kò͘ pak-tó͘ ê chheh….” “…Bô-iàu-kín, góa bat, góa kā lí kà.” “Chú-kong to̍h sī chú-kong, ū-kàu gâu, án-ne góa í-āu bián-kiaⁿ-á ē iau–tio̍h-ah!” A-bêng kám-kek kah ba̍k-sái kiōng beh lâu–lo̍h-lâi.</font><br><br></p>\n<p><font size=5>Lâi kàu khe-á piⁿ, A-lông khòaⁿ tio̍h hî-á bē chió, tī chúi–ni̍h siû kah kài chū-chāi, chio̍h-thâu-phāng mā ū bih hê-á, bêng-bêng to̍h ū hiah chē hî-hê thang lia̍h, sī án-chóaⁿ…, oa̍t-thâu ba̍k-chiu kim-kim lia̍h A-bêng khòaⁿ, A-bêng chai-iáⁿ A-lông teh siūⁿ siáⁿ, sè-sè-siaⁿ-á kóng: “Góa…, góa ki-su̍t bái….” A-lông thiaⁿ A-bêng án-ne kóng, seng taⁿ-thâu khòaⁿ thiⁿ, thó͘ chi̍t-kháu tōa-khùi, sòa–lòe chiah chhiò-chhiò-á kā A-bêng kóng: “Bô-iàu-kín, góa kā lí kà…”</font><br><br></p>\n<p><font size=5>A-lông liâu lo̍h-khì chúi–ni̍h, bé-sè khiā chāi, ba̍k-to siang-chhiú gia̍h koân kòe thâu-khak-téng, khut-sè chhiâu hó, to̍h bô koh tín-tāng. Bô jōa kú, ū hî-á siû kàu i to phah ē tio̍h ê só͘-chāi, A-lông chhut-la̍t phut–lòe, chi̍t-bóe hî í-keng kòng–sí, hiat hō͘ A-bêng chheng pak-lāi, koh kiò A-bêng tī hōaⁿ piⁿ khí-hóe hang hî-á, A-lông koh kè-sio̍k lia̍h hî lia̍h kah ū kàu thang chia̍h, to̍h liâu khì chio̍h-á phāng piⁿ lia̍h hê-á. Hê-á tú tio̍h hûi-hiám ē tò-tōaⁿ, ài iōng siang-chhiú khì ûi i ê chêng-āu, tòng tī thâu-chêng hit chhiú nā lia̍h bô, hê-á tò-tōaⁿ ê sî lēng-gōa hit chhiú to̍h ài kā hê-á sa ho͘ tio̍h, ba̍k-chiu ài kim chhiú ài mé, te̍k-pia̍t ài sè-jī–ê sī hê-thâu chiam-chiam ē kâng chha̍k, lia̍h ê sî siuⁿ chhut-la̍t a̍h sī sè-bīn m̄ tio̍h, ē chha̍k kah lâu-hoeh-lâu-tih. Án-ne bô-êng–chi̍t-sî-á mi̍h-kiāⁿ í-keng ū-kàu 2 ê lâng chia̍h, to̍h khì hōaⁿ-téng hâm A-bêng chò-hóe hang chia ê hî-hê. Che hî-hê lóng hiān-lâu-á, so iâm khì hang to̍h sī siāng chán ê chu-bī, iû-kî sī 2 ê lâng lô-tōng liáu pî-thó͘ tng khui, chia̍h kah chin boán-chiok. A-bêng ná o-ló hó-chia̍h ná oàn-thàn kóng: “Góa kan-na chai-iáⁿ thang tha̍k-chheh, kòe-ji̍t iàu-kín ê tāi-chì bat bô-pòaⁿ-hāng, bo̍k-koài khì hông kiò Khong-bêng.” A-lông chhiò-chhiò-á ka ìn kóng: “Bô-iàu-kín–lah, lán koh ū kài chē ki-hōe chò-hóe lâi gián-kiù.” 2 lâng chia̍h-pá liáu-āu, A-lông koh lo̍h-chúi phah hî, kau-tài A-bêng khau lân phòa pêng, chi̍t-pòaⁿ beh chò ian-hî, chi̍t-pòaⁿ pha̍k hî-koaⁿ, thang chah leh lō͘–ni̍h chia̍h. Chia ê tāi-chì bô-êng kàu chi̍t ê khám-chām, ji̍t-thâu í-keng beh lo̍h-soaⁿ, siuⁿ òaⁿ ē bô khoàiⁿ lō͘, in 2 ê lâng hî-á khoán-khoán–leh, to̍h seng tńg-khì chhù. </font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 06 鳳凰酒樓！妳敢是天頂ê仙女？","url":"/%5Bobject%20Object%5D/alongep06/","content":"<p><a href=\"https://youtu.be/bXb3WXz3Bmk\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/3094aa1c-5055-4dc8-b3ef-c6e9345157ad\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1mMlzn8YiPxwzpPzi0qCfO\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/GtvLo5baXPlN0DHEie\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-06-%E9%B3%B3%E5%87%B0%E9%85%92%E6%A8%93-%E5%A6%B3%E6%95%A2%E6%98%AF%E5%A4%A9%E9%A0%82%C3%AA%E4%BB%99%E5%A5%B3/id1730745763?i=1000651418515\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>隔轉kang chái起，A郎去chhò 3 ki竹篙，2 ki直直chhah土脚，另外1 ki lia̍h橫雙頭kah chhah好ê竹篙尾pa̍k做夥，做1 ê架á beh pha̍k魚干，pa̍k好to̍h chio A明做夥kā chăng iáu-bē pha̍k好ê魚á吊起來繼續pha̍k，bú soah in to̍h去借鋤頭kah láng-á，家私chhoân便to̍h直直去到chăng已經siòng好ê所在ku̍t番薯kah芋á，收成koh bē-bái，看看–leh數量有夠–ah，2人to̍h oat去溪á邊beh kā芋á kah番薯頂koân ê土沙洗ho͘清氣。A明想tio̍h chăng hang ê魚kah蝦，嘴nōa iû-koh開始吞bē lī，chŏaⁿ chio A郎今á日繼續辦phá-thih。A郎mā歡喜應好。Chit遍to̍h免koh ke吩咐，2人分工khang-khòe做tio̍h súi koh緊。無閒到2人lóng坐tī火邊teh hang ê時，A郎講：「咱the̍h kóa番薯kah芋á來pû，kài好食–ō͘！」Koh kā A明教講ài án-chóaⁿ處理。食kah七八分飽，A郎koh落去溪–ni̍h ke lia̍h kóa魚，kā A明講：「Lín厝邊隔壁lóng kài親切，mā真照顧–你，咱ke lia̍h kóa轉來送–in。」Lia̍h kah有夠額，先lóng khǹg做堆，這chūn芋á kah番薯mā差不多beh pû好–ah ，to̍h招A明做夥去用柴枝á ka thà–出-來，等khah涼–leh，A郎kā番薯peh–開，黃gìm-gìm，phang-kòng-kòng koh chhèng-ian，pû kah tú-tú-á好，有夠好食款。Tu 1 koe̍h hō͘ A明，A明早to̍h看kah目睭chheⁿ-gìn-gìn，sa tio̍h番薯，tòng bē tiâu to̍h大嘴kā–lòe，soah去ho͘燙tio̍h嘴kho͘，m̄-koh猶原sī ná hoah燒ná pō͘，吞落喉了後o-ló講：「Phang-kòng-kòng！甜but-but！我m̄-bat食過chiah好食ê番薯！」。A郎講：「Mài tio̍h急，khah ûn-á食–leh，咱pû bē少neh，koh有kài chē！」「Mā ē-tàng sám 1-sut-á鹽，食–khài koh jú甜，芋á mā kāng款ŏ͘！」A郎嘴ná講ná tu 1 koe̍h芋á hō͘ A明。番薯sang，芋á khiū，2 ê人有食福，心內感謝天地恩賜，hō͘ in有thang食kah hiah chheⁿ-chhau。Sòa–lòe 2人魚á thâi好勢，láng-á phāiⁿ–leh，koh khì林á內bán kóa果子，to̍h ùi庄–ni̍h轉–去-ah。</font><br><br></p>\n<p><font size=5>到厝了後，in 2人kā beh chah tī路–ni̍h食ê食mi̍h khǹg好勢，kā chhoân好beh hēng ê mi̍h-kiāⁿ kah beh還–人ê家私the̍h–leh，庄–ni̍h家家戶戶去hēng，感謝ta̍k-ke照顧，mā拜托ta̍k-ke tī A明出外ê時tàu看顧A明in tau，tāi-chì辦soah，to̍h轉厝款bîn-á-chài旅行欠用ê食–ê kah用–ê，款好ê時月娘已經peh kah koăn-koân，2 ê人去the tī稻草堆，真緊to̍h睏kah m̄知影人。</font><br><br></p>\n<p><font size=5>Keh kang chái時2人行李kōaⁿ–leh beh起行，A明ê嘴鬚已經khau–起-來，chit 2日tī溪邊食真好，氣色mā ke真好，無chhiūⁿ進前án-ne白chhang-chhang，看tio̍h ke少年kúi-nā歲，長phàu洗–過mā變kah新chhak-chhak，轉換心情beh面對新ê挑戰。出kàu門外，chiah看tio̍h厝邊隔壁lóng來sio送，2人歡喜kā ta̍k-ke seh多謝講再會了後，to̍h開始2人新ê路途。2 ê人日–時行，暗時歇，kìⁿ山盤山，kìⁿ溪liâu水，路–ni̍h互相扶持tàu-saⁿ-kāng，2人做伴，講話開講，路途變kah kài輕鬆。一直到tē四日暗時起火beh煮食ê時，A明kā A郎講：「主公，咱chah出來食ê mi̍h差不多beh食了–ah neh！」A郎應講：「好，nā咱bîn-á-chài lóng無tú tio̍h庄社，咱to̍h koh停落來chhōe食mi̍h。咱e-àm mài káng siuⁿ òaⁿ，bîn-á日ài行山路，ē khah thiám。Koh有–lah，kā你講叫我A郎to̍h好，mài koh叫主公，我to̍h m̄是做官–ê，真正聽bē慣勢–lah！」A明應：「好–lah，主公！」A郎暗想「Aih，隨在–伊-lah…，sian講to̍h m̄聽！」2人暗頓食飽，thiⁿ kóa火柴，早早to̍h睏–ah。</font><br><br></p>\n<p><font size=5>隔轉kang，行kah過晝，已經是落山ê路，2人行出樹林á，看tio̍h落山了後，koh行無kài遠ê路，to̍h是1 ê kài大ê庄á頭，2人歡喜，速度mā ke chin mé，行kàu暗頭á，已經入庄。2 ê人lóng是tī kài草地ê所在大漢，m̄-bat看過chiah鬧熱ê所在，四界lóng是人，來來去去，行路kài緊，m̄知是趕beh赴去tó位。店kài chē，生理勻á真ka-ia̍h，倚去ka看，leh賣ê mi̍h-kiāⁿ比進前去庄–ni̍h喝lin-long–ê，koh khah新，koh khah chē，koh khah趣味。2 ê人看kah嘴á開開人gāng-gāng，1間看了sòa後間。簡單講to̍h是2 ê庄腳sông去到大都市，項項hòⁿ玄，件件心適。行–leh行–leh，鼻tio̍h飯菜phang，2 ê人四界siòng，看tio̍h頭前1間賣chia̍h-si̍t–ê，凡勢氣味to̍h是ùi hia來，khăng-páng紅底金字四字大字寫「鳳凰酒樓」。A明講：「Che氣味chiaⁿ實kài phang，咱入來食看māi好–無？」A郎確實mā iau kah，應講：「我mā已經kài iau，無咱to̍h chia食暗頓好–ah。」</font><br><br></p>\n<p><font size=5>2 ê人入去到酒樓內底，chhōe 1塊桌á to̍h坐–leh，走桌–ê sûi來招呼，問beh食siáⁿ，in 2 ê m̄-bat來過chit款所在，to̍h請走桌–ê安排，無jōa久，菜to̍h 1 chhut 1 chhut phâng到位，ta̍k chhut lóng是m̄-bat看–過ê手路菜，好看頭koh好滋味。2 ê人tī無停，嘴mā無停，一直食kah飽thong-thong真滿足ê時，chiah請走桌–ê來算賬。「真多謝！Án-ne lóng-chóng是103 kho͘，優待算lín 100 kho͘ to̍h好。」Taⁿ害–ā，聽tio̍h價siàu soah gāng–去，2 ê人褲袋á jîm半po͘，A郎5 kho͘，A明8 kho͘，2 ê人tàu-tàu–leh，總–ê共–ê mā chiah 13 kho͘，chit聲慘–ah，2 ê人m̄知價siàu koh無先問，mā無想tio̍h chiah高級ê料理價siàu自然mā ē kài高級。Tāi-chì to̍h到chia來–ā，一直kek tiām-tiām mā m̄是頭路，A明先開嘴：「Goán kan-na有13 kho͘…。」Chit時走桌–ê面á kāng款笑笑，講：「2位人客請sió坐–1-ē，我請雉雞姊–á來處理。」無jōa久to̍h看tio̍h 1 ê豔iá ê查某人行óa–來。查某人穿1 su真合su ê無手ńg洋裝，khóng色–ê，衫頂面koh用線繡1隻真súi ê雉雞，A郎in 2人m̄-bat看過chiah súi ê女性，目睭大大lúi，嘴唇點紅紅，2人準講是仙女落凡塵，戇神戇神目睭chu-chu-siòng，嘴á開開，神魂lóng hông勾–去。</font><br><br></p>\n<hr>\n<br>\n<font size=5>Keh-tńg-kang chái-khí, A-lông khì chhò 3 ki tek-ko, 2 ki ti̍t-ti̍t chhah thô͘-kha, lēng-gōa 1 ki lia̍h-hoâiⁿ siang-thâu kah chhah hó ê tek-ko-bóe pa̍k chò-hóe, chò 1 ê kè-á beh pha̍k hî-koaⁿ, pa̍k hó to̍h chio A-bêng chò-hóe kā chăng iáu-bē pha̍k hó ê hî-á tiàu-khí-lâi kè-sio̍k pha̍k, bú soah in to̍h khì chioh tî-thâu kah láng-á, ke-si chhoân piān to̍h ti̍t-ti̍t khì-kàu chăng í-keng siòng hó ê só͘-chāi ku̍t han-chî kah ō͘-á, siu-sêng koh bē-bái, khòaⁿ-khòaⁿ--leh sò͘-liōng ū-kàu--ah, 2 lâng to̍h oat khì khe-á piⁿ beh kā ō͘-á kah han-chî téng-koân ê thô͘-soa sé ho͘ chheng-khì. A-bêng siūⁿ tio̍h chăng hang ê hî kah hê, chhùi-nōa iû-koh khai-sí thun bē lī, chŏaⁿ chio A-lông kin-á-ji̍t kè-sio̍k pān phá-thih. A-lông mā hoaⁿ-hí ìn hó. Chit piàn to̍h bián koh ke hoan-hù, 2 ê lâng hun-kang khang-khòe chò tio̍h súi koh kín. Bô-êng kàu 2 lâng lóng chē tī hóe piⁿ teh hang ê sî, A-lông kóng: “Lán the̍h kóa han-chî kah ō͘-á lâi pû, kài hó-chia̍h--ō͘!” Koh kā A-bêng kà kóng ài án-chóaⁿ chhú-lí. Chia̍h kah chhit peh hun pá, A-lông koh lo̍h-khì khe--ni̍h ke lia̍h kóa hî, kā A-bêng kóng: “Lín chhù-piⁿ-keh-piah lóng kài chhin-chhiat, mā chin chiàu-kò͘--lí, lán ke lia̍h kóa tńg-lâi sàng--in.” Lia̍h kah ū-kàu-gia̍h, seng lóng khǹg chò-tui, chit-chūn ō͘-á kah han-chî mā chha-put-to beh pû hó-ah, to̍h chio A-bêng chò-hóe khì iōng chhâ-ki-á ka thà--chhut-lâi, tán khah liâng--leh, A-lông kā han-chî peh--khui, n̂g-gìm-gìm, phang-kòng-kòng koh chhèng-ian, pû kah tú-tú-á hó, ū-kàu hó-chia̍h khoán. Tu 1 koe̍h hō͘ A-bêng, A-bêng chá to̍h khòaⁿ kah ba̍k-chiu chheⁿ-gìn-gìn, sa tio̍h han-chî, tòng bē tiâu to̍h tōa-chhùi kā--lòe, soah khì ho͘ thǹg tio̍h chhùi-kho͘,  m̄-koh iû-goân sī ná hoah sio ná pō͘, thun lo̍h âu liáu-āu o-ló kóng: “Phang-kòng-kòng! Tiⁿ-but-but! Góa m̄-bat chia̍h kòe chiah hó-chia̍h ê han-chî!” A-lông kóng: “Mài tio̍h kip, khah ûn-á chia̍h--leh, lán pû bē-chió neh, koh ū kài chē!” “Mā ē-tàng sám chi̍t-sut-á iâm, chia̍h--khài koh jú tiⁿ, ō͘-á mā kāng-khoán ŏ͘!” A-lông chhùi ná kóng ná tu 1 koe̍h ō͘-á hō͘ A-bêng. Han-chî sang, ō͘-á khiū, 2 ê lâng ū chia̍h-hok, sim-lāi kám-siā thiⁿ-tē un-sù, hō͘ in ū thang chia̍h kah hiah chheⁿ-chhau. Sòa--lòe 2 lâng hî-á thâi hó-sè, láng-á phāiⁿ--leh, koh khì nâ-á-lāi bán kóa kóe-chí, to̍h ùi chng--ni̍h tńg--khì-ah. </font>\n<br><br><p>\n\n<p><font size=5>Kàu chhù liáu-āu, in 2 lâng kā beh chah tī lō͘–ni̍h chia̍h ê chia̍h-mi̍h khǹg hó-sè, kā chhoân hó beh hēng ê mi̍h-kiāⁿ kah beh hêng–lâng ê ke-si the̍h–leh, chng–ni̍h ke-ke-hō͘-hō͘ khì hēng, kám-siā ta̍k-ke chiàu-kò͘, mā pài-thok ta̍k-ke tī A-bêng chhut-gōa ê sî tàu khòaⁿ-kò͘ A-bêng in tau, tāi-chì pān soah, to̍h tńg-chhù khoán bîn-á-chài lú-hêng khiàm-ēng ê chia̍h–ê kah ēng–ê, khoán hó ê sî goe̍h-niû í-keng peh kah koăn-koân, 2 ê lâng khì the tī tiū-chháu-tui, chin kín to̍h khùn kah m̄ chai-iáⁿ lâng. </font><br><br></p>\n<p><font size=5>Keh kang chái-sî 2 lâng hêng-lí kōaⁿ–leh beh khí-kiâⁿ, A-bêng ê chhùi-chhiu í-keng khau–khí-lâi, chit 2 ji̍t tī khe piⁿ chia̍h chin-hó, khì-sek mā ke chin-hó, bô chhiūⁿ chìn-chêng án-ne pe̍h-chhang-chhang, khòaⁿ tio̍h ke siàu-liân kúi-nā hòe, tn̂g-phàu sé–kòe mā piàn kah sin-chhak-chhak, choán-ōaⁿ sim-chêng beh bīn-tùi sin ê thiau-chiàn. Chhut kàu mn̂g-gōa, chiah khòaⁿ tio̍h chhù-piⁿ-keh-piah lóng lâi sio-sàng, 2 lâng hoaⁿ-hí kā ta̍k-ke seh to-siā kóng chài-hōe liáu-āu, to̍h khai-sí 2 lâng sin ê lō͘-tô͘. 2 ê lâng ji̍t–sî kiâⁿ, àm-sî hioh, kìⁿ soaⁿ pôaⁿ soaⁿ, kìⁿ khe liâu-chúi, lō͘–ni̍h hō͘-siōng hû-chhî tàu-saⁿ-kāng, 2 lâng chò-phōaⁿ, kóng-ōe khai-káng, lō͘-tô͘ piàn kah kài khin-sang. It-ti̍t kàu tē 4 ji̍t àm-sî khí-hóe beh chú-chia̍h ê sî, A-bêng kā A-lông kóng: “Chú-kong, lán chah chhut-lâi chia̍h ê mi̍h chha-put-to beh chia̍h liáu–ah neh!” A-lông ìn kóng: “Hó, nā lán bîn-á-chài lóng bô tú tio̍h chng-siā, lán to̍h koh thêng-lo̍h-lâi chhōe chia̍h-mi̍h. Lán e-àm mài káng siuⁿ òaⁿ, bîn-á-ji̍t ài kiâⁿ soaⁿ-lō͘, ē khah thiám. Koh ū–lah, kā lí kóng kiò góa A-lông to̍h hó, mài koh kiò chú-kong, góa to̍h m̄ sī chò-koaⁿ–ê, chin-chiàⁿ thiaⁿ bē koàn-sì–lah!” A-bêng ìn kóng: “Hó–lah, chú-kong!” A-lông àm-siūⁿ “Aih, sûi-chāi–i-lah…, sian kóng to̍h m̄ thiaⁿ!” 2 lâng àm-tǹg chia̍h-pá, thiⁿ kóa hóe-chhâ, chá-chá to̍h khùn–ah. </font><br><br></p>\n<p><font size=5>Keh-tńg-kang, kiâⁿ kah kòe tàu, í-keng sī lo̍h-soaⁿ ê lō͘, 2 lâng kiâⁿ chhut chhiū-nâ-á, khòaⁿ tio̍h lo̍h-soaⁿ liáu-āu, koh kiâⁿ bô kài hn̄g ê lō͘, to̍h sī 1 ê kài tōa ê chng-á-thâu, 2 lâng hoaⁿ-hí, sok-tō͘ mā ke chin mé, kiâⁿ kàu àm-thâu-á, í-keng ji̍p chng. 2 ê lâng lóng sī tī kài chháu-tē ê só͘-chāi tōa-hàn, m̄-bat khòaⁿ kòe chiah lāu-jia̍t ê só͘-chāi, sì-kè lóng sī lâng, lâi-lâi-khì-khì, kiâⁿ-lō͘ kài kín, m̄-chai sī kóaⁿ beh hù khì tó-ūi. Tiàm kài chē, seng-lí ûn-á chin ka-ia̍h, óa khì ka khòaⁿ, leh bē ê mi̍h-kiāⁿ pí chìn-chêng khì chng–ni̍h hoah-lin-long–ê, koh khah sin, koh khah chē, koh khah chhù-bī. 2 ê lâng khòaⁿ kah chhùi-á khui-khui lâng gāng-gāng, 1 keng khòaⁿ liáu sòa āu-keng. Kán-tan kóng to̍h sī 2 ê chng-kha-sông khì kàu tōa to-chhī, hāng-hāng hòⁿ-hiân, kiāⁿ-kiāⁿ sim-sek. Kiâⁿ–leh kiâⁿ–leh, phīⁿ tio̍h pn̄g-chhài phang, 2 ê lâng sì-kè siòng, khòaⁿ tio̍h thâu-chêng 1 keng bē chia̍h-si̍t–ê, hoān-sè khì-bī to̍h sī ùi hia lâi, khăng-páng âng-té kim-jī 4 jī tōa jī siá “Hōng-hông Chiú-lâu”. A-bêng kóng: “Che khì-bī chiaⁿ-si̍t kài phang, lán ji̍p-lâi chia̍h khòaⁿ-māi hó–bô?” A-lông khak-si̍t mā iau kah, ìn kóng: “Góa mā í-keng kài iau, bô lán to̍h chia chia̍h àm-tǹg hó–ah.”</font><br><br></p>\n<p><font size=5>2 ê lâng ji̍p-khì kàu chiú-lâu lāi-té, chhōe 1 tè toh-á to̍h chē–leh, cháu-toh–ê sûi lâi chio-ho͘, mn̄g beh chia̍h siáⁿ, in 2 ê m̄-bat lâi-kòe chit khoán só͘-chāi, to̍h chhiáⁿ cháu-toh–ê an-pâi, bô-jōa-kú, chhài to̍h 1 chhut 1 chhut phâng kàu-ūi, ta̍k chhut lóng sī m̄-bat khòaⁿ–kòe ê chhiú-lō͘-chhài, hó khòaⁿ-thâu koh hó chu-bī. 2 ê lâng tī bô-thêng, chhùi mā bô-thêng, it-ti̍t chia̍h kah pá-thong-thong chin boán-chiok ê sî, chiah chhiáⁿ cháu-toh–ê lâi sǹg-siàu. “Chin to-siā! Án-ne lóng-chóng sī 103 kho͘, iu-thāi sǹg lín 100 kho͘ to̍h hó.” Taⁿ hāi–ā, thiaⁿ tio̍h kè-siàu soah gāng–khì, 2 ê lâng khò͘-tē-á jîm pòaⁿ-po͘, A-lông 5 kho͘, A-bêng 8 kho͘, 2 ê lâng tàu-tàu–leh, chóng–ê kiōng–ê mā chiah 13 kho͘, chit siaⁿ chhám–ah, 2 ê lâng m̄-chai kè-siàu koh bô seng mn̄g, mā bô siūⁿ tio̍h chiah ko-kip ê liāu-lí kè-siàu chū-jiân mā ē kài ko-kip. Tāi-chì to̍h kàu chia lâi–ā, it-ti̍t kek tiām-tiām mā m̄-sī thâu-lō͘, A-bêng seng khui-chhùi: “Goán kan-na ū 13 kho͘….” Chit sî cháu-toh–ê bīn-á kāng-khoán chhiò-chhiò, kóng: “2 ūi lâng-kheh chhiáⁿ sió chē–1-ē, góa chhiáⁿ Thī-ke-ché–á lâi chhú-lí.” Bô-jōa-kú to̍h khòaⁿ tio̍h 1 ê iām-iá ê cha-bó͘-lâng kiâⁿ óa–lâi. Cha-bó͘-lâng chhēng 1 su chin ha̍h-su ê bô chhiú-ńg iûⁿ-chong, khóng-sek–ê, saⁿ téng-bīn koh iōng sòaⁿ siù 1 chiah chin-súi ê thī-ke, A-lông in 2 lâng m̄-bat khòaⁿ kòe chiah súi ê lú-sèng, ba̍k-chiu tōa-tōa lúi, chhùi-tûn tiám âng-âng, 2 lâng chún-kóng sī sian-lú lo̍h hoân-tîn, gōng-sîn gōng-sîn ba̍k-chiu chu-chu-siòng, chhùi-á khui-khui, sîn-hûn lóng hông kau–khì. </font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 07 雉雞姊，行李毋通chah siuⁿ濟！","url":"/%5Bobject%20Object%5D/alongep07/","content":"<p><a href=\"https://youtu.be/xCcz7tcA5n8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/46380590-da3c-40e6-8045-42537757794b\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5RosX5hJp01BTaB0WuXprs\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/5Y8wzFR-1MdCLklwtc\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-07-%E9%9B%89%E9%9B%9E%E5%A7%8A-%E8%A1%8C%E6%9D%8E%E6%AF%8B%E9%80%9Achah-siu%E2%81%BF%E6%BF%9F/id1730745763?i=1000652138368\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>查某人行到桌á邊，手–ni̍h ê薰吹ùi桌頂輕輕á khà–1-ē，A郎in 2人chiah hiông-hiông回魂，知影ài注心聽人講話。Chit時查某人講：「聽講lín 2 ê無錢thang la̍p siàu？」Tang-sî-á chit ê查某人to̍h是雉雞姊，A郎in 2人趕緊khiā–起-來，A郎tāi先hōe失禮講：「雉雞姊，真失禮，goán食mi̍h-kiāⁿ進前無先探聽行情，食飽了後chiah知影goán錢無夠thang la̍p，a̍h是講，goán kha-báng內底koh有1 kóa ian魚kah chu̍t米丸á，kám ē-tàng the̍h來chhē-siàu？」應講：「Goán開店做生理to̍h是beh thàn錢，bē-tàng hō͘ lín the̍h mi̍h來tú siàu。」A明接落去講：「Kám ē-tàng拜托雉雞姊手紗giâ koân-koân，hō͘ gún機會，看有siáⁿ-mih辦法thang處理？Gún實在m̄知ē食kah hiah chē錢！」Che雉雞姊thó͘ 1口大khùi，薰吹the̍h起來pok–2-嘴，lia̍h A郎斟酌siòng–1-ē，koh lia̍h A明斟酌siòng–1-ē，想想–leh講：「Chit lō tāi-chì mā m̄是無thang參詳lah！Goán酒樓本底to̍h是庄á內siāng出名，用料實在，煮食ê手路mā kài要求，價siàu貴是應當。我看lín 2 ê是古意人，mā真誠意beh處理，無lín tī chia做工tú siàu，1 kang 1 ê人工錢10 kho͘，做5 kang tú好100，án-ne lín看好–無？」A郎in 2人mā無thang kéng，隨時to̍h應好。雉雞姊oa̍t頭叫走桌–ê來，吩咐講：「順祥–ā，Chit 2 ê人ùi今á日開始，ài tī咱chia做工tú siàu，你chhōa in去長工房kā行李hē–leh，有siáⁿ ē-tàng吩咐in做–ê，to̍h叫in去做，三頓kah咱ê脚手做夥食，其他ê tāi-chì交hō͘你phah派to̍h好。」自án-ne，A郎in 2人soah無張持變做做工á人。</font><br><br></p>\n<p><font size=5>酒樓生理ka-ia̍h，in 2人ài一直無閒到半暝chiah有thang歇睏，睏是tī長工房，土脚蓆á chhu–leh to̍h thèng-hó睏，2人準備beh睏ê時，A明講：「主公，m̄知tī chia做khang-khòe hiah thiám，外口人客歡喜teh用酒菜，咱tī內底piàⁿ kah汗流sám滴，chông起chông落，1時mā無thang停睏！」A郎應講：「有影，chín chiah知影外口ê人客ē-tàng hiah享受，lóng是ài有後場hiah chē人認真phah拚tàu支援，chiah有才調提供hiah好ê服務，in貴是貴tio̍h有道理，kan-na脚手to̍h chhiàⁿ kah hiah chē–ā，tio̍h–無？」A明koh應：「咱chiah phah拚，lóng是為tio̍h天下萬民lah！」「M̄是！咱是lak袋á袋磅子，去hông吊猴！」A郎無ka thuh臭心內實在bē爽快。</font><br><br></p>\n<p><font size=5>To̍h án-ne，in 2 ê人sòa–落-來ê 5 kang做人ê雜差á，破柴擔水，添柴顧火，洗菜切料，phâng菜款桌面，便nā順祥交帶，in to̍h做，脚手mé-lia̍h無拖砂，透早piàⁿ kah透暗。</font><br><br></p>\n<p><font size=5>第5 kang暗時，siōng尾1桌人客kiat-siàu了後，雉雞姊kā in 2 ê叫去伊ê辦公廳，好禮á請in坐–leh，泡茶請in lim，講：「Chit 5 kang，lín ê表現我lóng看在眼內，順祥mā o-ló lín真骨力，好chhe-kah，是好kha-siàu，我當初無看m̄ tio̍h，lín真正是古意人，我有leh想kóng beh留lín 2 ê落來做長工，khang-khòe ê內容咱ē-tàng ta̍uh-ta̍uh-á參詳，m̄知lín kám有意願留–落-來？」A明sûi應講：「我kah主公是為tio̍h天下萬民teh phah拚，gún koh有要緊ê tāi-chì ài做，你kám知影nā beh hō͘ ta̍k人lóng好gia̍h，lóng有飯thang食，頭起先to̍h ài…」Chit時A郎知影A明ê症頭koh beh giâ–起-來，趕緊插話，kā beh去南島phah歹人ê tāi-chì詳細講hō͘雉雞姊聽，便nā tú-tio̍h聽無清楚ê所在，雉雞姊koh ē繼續問kah lóng-chóng了解，對A郎in ê故事真有趣味ê款。3 ê人講kah心花tng開ê時，A郎mā kā厝–ni̍h chah–來ê chu̍t米丸á the̍h出來請雉雞姊食，雉雞姊食–tio̍h，o-ló kah ē tak舌，講：「無食m̄知影，食–tio̍h chiah知chán，kám ē-tàng kā goán教beh án-chóaⁿ做，che絕對ē-tàng當做鳳凰酒樓ê特產來賣！」A郎應講：「有四種口味ŏ͘！」A郎mā知影雉雞姊對in bē-bái，無kā in送官府，koh hō͘ in有機會thang做工還siàu，人kah人lóng ài互相，好來好去，to̍h kā做法詳細講hō͘雉雞知，mā無藏步，鋩鋩角角lóng詳細交帶。雉雞mā kā做法1步1步詳細抄–落-來，聽無真–ê koh斟酌問，筆記做好，叫順祥來，吩咐chit 2 kang叫總舖師照筆記做看māi，nā順sī，to̍h當做新產品鼓舞人客來交關。Koh kā A郎講，nā新產品pháng ē行，顧問費絕對bē chhìn-chhái。Hit暝3 ê人káng kah真投機，一直到真òaⁿ chiah soah鼓歇睏。</font><br><br></p>\n<p><font size=5>隔轉kang，A郎in早頓食了tng leh款行李準備beh起行ê時，雉雞姊來chhōe–in，面á素素mā無點胭脂，穿–ê mā m̄是in慣勢看–tio̍h ê hit niá khóng色洋裝，換做穿1領白色ê kah-á kah笑青色ê長褲，A明感覺奇怪，問講：「雉雞姊，你nah ē穿án-ne？Kám是今á日歇睏無beh顧店？」雉雞姊應講：「Chăng hâm lín 2 ê講話講kah kài投機，mā感覺lín beh做ê tāi-chì kài有意義，我決定beh chham lín做夥去！」A郎問講：「Án-ne你店beh án-chóaⁿ？」應講：「順祥tī chia做kài久–ah，人頂真koh老實，店交hō͘伊hōaⁿ應當是無siáⁿ問題。」A郎滾sńg笑講：「Án-ne hit kóa為tio̍h beh來看–你，ta̍k遍 –入-來lóng kan-na叫1項菜ê老主顧一定ē kài失望。」雉雞姊應講：「In lóng是好人客–lah，lóng kài斯文kài紳士，而且goán chiah-nī用心煮食，款待人客，相信in ē繼續來捧場chiah tio̍h。行lah！咱做陣去灶脚款kóa食mi̍h，thang tī路–ni̍h食。」</font><br><br></p>\n<p><font size=5>3 ê人去到灶脚，雉雞姊吩咐東吩咐西，che a̍h beh the̍h，he a̍h to̍h chah，路尾3 ê人ê行李soah變kah kui大堆，A郎kah A明有建議講mài chah hiah chē，雉雞姊真堅持，講：「Goán查某–ê無chhiūⁿ lín查埔–ê hiah chhìn-chhái，goán做tāi-chì khah幼路，本底出門to̍h ài chhoân khah chē mi̍h-kiāⁿ。」Koh kā in 2 ê查埔–ê拜托kiam ko͘-chiâⁿ。2 ê少年家nah ē kham-tit美女án-ne拜托kiam sai-nai，尾–á 2 ê人lóng ke tàu phāiⁿ chin chē mi̍h-kiāⁿ，mā為tio̍h án-ne ke舞kui半po͘，一直到中晝食飽，3 ê人chiah出發，大包細包tùi大路繼續行–落-去。</font><br><br></p>\n<hr>\n<br>\n<font size=5>Cha-bó͘-lâng kiâⁿ kàu toh-á piⁿ, chhiú--ni̍h ê hun-chhoe ùi toh-téng khin-khin-á khà--1-ē, A-lông in 2 lâng chiah hiông-hiông hôe-hûn, chai-iáⁿ ài chù-sim thiaⁿ lâng kóng ōe. Chit sî cha-bó͘-lâng kóng: “Thiaⁿ kóng lín 2 ê bô-chîⁿ thang la̍p siàu?” Tang-sî-á chit ê cha-bó͘-lâng to̍h sī Thī-ke-ché. A-lông in 2 lâng kóaⁿ-kín khiā--khí-lâi, A-lông tāi-seng hōe-sit-lé kóng: “Thī-ke-ché, chin sit-lé, goán chia̍h mi̍h-kiāⁿ chìn-chêng bô seng thàm-thiaⁿ hâng-chêng, chia̍h-pá liáu-āu chiah chai-iáⁿ goán chîⁿ bô-kàu thang la̍p, a̍h-sī kóng, goán kha-báng lāi-té koh ū 1-kóa ian-hî kah chu̍t-bí-oân-á, kám ē-tàng the̍h lâi chhē-siàu?” Ìn kóng: “Goán khui-tiàm chò seng-lí to̍h sī beh thàn-chîⁿ, bē-tàng hō͘ lín the̍h mi̍h lâi tú siàu.” A-bêng chiap-lo̍h-khì kóng: “Kám ē-tàng pài-thok Thī-ke-ché chhiú-se giâ koân-koân, hō͘ gún ki-hōe, khòaⁿ ū siáⁿ-mih pān-hoat thang chhú-lí? Gún si̍t-chāi m̄-chai ē chia̍h kah hiah chē chîⁿ!” Che Thī-ke-ché thó͘ 1 kháu tōa-khùi, hun-chhoe the̍h khí-lâi pok--2-chhùi, lia̍h A-lông chim-chiok siòng--1-ē, koh lia̍h A-bêng chim-chiok siòng--1-ē, siūⁿ-siūⁿ--leh kóng: “Chit lō tāi-chì mā m̄-sī bô-thang chham-siông lah! Goán chiú-lâu pún-té to̍h sī chng-á lāi siāng chhut-miâ, iōng liāu si̍t-chāi, chú-chia̍h ê chhiú-lō͘ mā kài iau-kiû, kè-siàu kùi sī èng-tong. Góa khòaⁿ lín 2 ê sī kó͘-ì lâng, mā chin sêng-ì beh chhú-lí, bô lín tī chia chò-kang tú siàu, 1 kang 1 ê lâng kang-chîⁿ 10 kho͘, chò 5 kang tú-hó 100, án-ne lín khòaⁿ hó--bô?” A-lông in 2 lâng mā bô-thang kéng, sûi-sî to̍h ìn hó. Thī-ke-ché oa̍t-thâu kiò cháu-toh--ê lâi, hoan-hù kóng: “Sūn-siông--ā, chit 2 lâng ùi kin-á-ji̍t khai-sí, ài tī lán chia chò-kang tú siàu, lí chhōa in khì tn̂g-kang-pâng kā hêng-lí hē--leh, ū siáⁿ ē-tàng hoan-hù in chò--ê, to̍h kiò in khì chò, saⁿ-tǹg kah lán ê kha-chhiú chò-hóe chia̍h. Kî-thaⁿ ê tāi-chì kau hō͘ lí phah-phài to̍h hó.” Chū án-ne, A-lông in 2 lâng soah bô-tiuⁿ-tî piàn-chò chò-kang-á-lâng.</font>\n<br><br><p>\n\n<p><font size=5>Chiú-lâu seng-lí ka-ia̍h, in 2 lâng ài it-ti̍t bô-êng kàu pòaⁿ-mê chiah ū thang hioh-khùn, khùn sī tī tn̂g-kang pâng, thô͘-kha chhio̍h-á chhu–leh to̍h thèng-hó khùn, 2 lâng chún-pī beh khùn ê sî, A-bêng kóng: “Chú-kong, m̄-chai tī chia chò khang-khòe hiah thiám, gōa-kháu lâng-kheh hoaⁿ-hí teh ēng chiú-chhài, lán tī lāi-té piàⁿ kah kōaⁿ-lâu-sám-tih, chông khí chông lo̍h, 1 sî mā bô thang thêng-khùn!” A-lông ìn kóng: “Ū-iáⁿ, chín chiah chai-iáⁿ gōa-kháu ê lâng-kheh ē-tàng hiah hiáng-siū, lóng sī ài ū āu-tiûⁿ hiah chē lâng jīn-chin phah-piàⁿ tàu chi-oān, chiah ū châi-tiāu thê-kiong hiah hó ê ho̍k-bū, in kùi sī kùi tio̍h ū tō-lí, kan-na kha-chhiú to̍h chhiàⁿ kah hiah chē–ā, tio̍h–bô?” A-bêng koh ìn: “Lán chiah phah-piàⁿ, lóng sī ūi tio̍h thian-hā-bān-bîn lah!” “M̄-sī! Lán sī lak-tē-á tē pōng-chí, khì hông tiàu-kâu!” A-lông bô ka thuh-chhàu sim-lāi si̍t-chāi bē sóng-khoài.</font><br><br></p>\n<p><font size=5>To̍h án-ne, in 2 ê lâng sòa–lo̍h-lâi ê 5 kang chò lâng ê cha̍p-chhe-á, phòa chhâ taⁿ chiú, thiⁿ chhâ kò͘ hóe, sé chhài chhiat liāu. phâng chhài khoán toh-bīn, piān-nā Sūn-siông kau-tài, in to̍h chò, kha-chhiú mé-lia̍h bô thoa-soa, thàu-chá piàⁿ kah thàu-àm.</font><br><br></p>\n<p><font size=5>Tē 5 kang àm-sî, siōng bóe 1 toh lâng-kheh kiat-siàu liáu-āu, Thī-ke-ché kā in 2 ê kiò khì i ê pān-kong-thiaⁿ, hó-lé-á chhiáⁿ in chē–leh, phàu-tê chhiáⁿ in lim, kóng: “Chit 5 kang, lín ê piáu-hiān góa lóng khòaⁿ chāi gán-lāi, Sūn-siông mā o-ló lín chin kut-la̍t, hó chhe-kah, sī hó kha-siàu, góa tong-chho͘ bô khòaⁿ m̄ tio̍h, lín chin-chiàⁿ sī kó͘-ì lâng, góa ū leh siūⁿ kóng beh lâu lín 2 ê lo̍h-lâi chò tn̂g-kang, khang-khòe ê lōe-iông lán ē-tàng ta̍uh-ta̍uh-á chham-siông, m̄-chai lín kám ū ì-goān lâu–lo̍h-lâi?” A-bêng sûi ìn kóng: “Góa kah chú-kong sī ūi-tio̍h thian-hā-bān-bîn teh phah-piàⁿ, gún koh ū iàu-kín ê tāi-chì ài chò, lí kám chai-iáⁿ nā beh hō͘ ta̍k lâng lóng hó-gia̍h, lóng ū pn̄g thang chia̍h, thâu-khí-seng to̍h ài…” Chit sî A-lông chai-iáⁿ A-bêng ê chèng-thâu koh beh giâ–khí-lâi, kóaⁿ-kín chhah-ōe, kā beh khì Lâm-tó phah pháiⁿ-lâng ê tāi-chì siông-sè kóng hō͘ Thī-ke-ché thiaⁿ, piān-nā tú-tio̍h thiaⁿ bô chheng-chhó ê só͘-chāi, Thī-ke-ché koh ē kè-sio̍k mn̄g kah lóng-chóng liáu-kái, tùi A-lông in ê kò͘-sū chin ū chhù-bī ê khoán. 3 ê lâng kóng kah sim-hoe tng khui ê sî, A-lông mā kā chhù–ni̍h chah–lâi ê chu̍t-bí-oân-á the̍h chhut-lâi chhiáⁿ Thī-ke-ché chia̍h, Thī-ke-ché chia̍h–tio̍h, o-ló kah ē tak-chi̍h, kóng: “Bô chia̍h m̄ chai-iáⁿ, chia̍h –tio̍h chiah chai chán, kám ē-tàng kā goán kà beh án-chóaⁿ chò, che choa̍t-tùi ē-tàng tòng-chò Hōng-hông Chiú-lâu ê tek-sán lâi bē!” A-lông ìn kóng: “Ū 4 chióng kháu-bī ŏ͘!” A-lông mā chai-iáⁿ Thī-ke-ché tùi in bē-bái, bô kā in sàng koaⁿ-hú, koh hō͘ in ū ki-hōe thang chò-kang hêng-siàu, lâng kah lâng lóng ài hō͘-siōng, hó-lâi-hó-khì, to̍h kā chò-hoat siông-sè kóng hō͘ Thī-ke chai, mā bô chhàng-pō͘, mê-mê-kak-kak lóng siông-sè kau-tài. Thī-ke mā kā chò-hoat 1 pō͘ 1 pō͘ siông-sè chhau–lo̍h-lâi, thiaⁿ bô chin–ê koh chim-chiok mn̄g, pit-kì chò hó, kiò Sūn-siông lâi, hoan-hù chit 2 kang kiò chóng-phò͘-sai chiàu pit-kì chò khòaⁿ-māi, nā sūn-sī, to̍h tòng-chò sin sán-phín kó͘-bú lâng-kheh lâi kau-koan. Koh kā A-lông kóng, nā sin sán-phín pháng ē kiâⁿ, kò͘-būn hùi choa̍t-tùi bē chhìn-chhái. Hit mâ 3 ê lâng káng kah chin tâu-ki, it-ti̍t kàu chin òaⁿ chiah soah-kó͘ hioh-khùn.</font><br><br></p>\n<p><font size=5>Keh-tńg-kang, A-lông in chá-tǹg chia̍h liáu tng leh khoán hêng-lí chún-pī beh khí-kiâⁿ ê sî, Thī-ke-ché lâi chhōe–in, bīn-á sò͘-sò͘ mā bô tiám ian-chi, chhēng–ê mā m̄ sī in koàn-sì khòaⁿ–tio̍h ê hit niá khóng-sek iûⁿ-chong, ōaⁿ chò chhēng 1 niá pe̍h-sek ê kah-á kah chhiò-chheⁿ sek ê tn̂g-khò͘, A-bêng kám-kak kî-koài, mn̄g kóng: “Thī-ke-ché, lí nah ê chhēng án-ne? Kám sī kin-á-ji̍t hioh-khùn bô beh kò͘-tiàm?” Thī-ke-ché ìn kóng: “Chăng hâm lín 2 ê kóng-ōe kóng kah kài tâu-ki, mā kám-kak lín beh chò ê tāi-chì kài ū ì-gī, góa koat-tēng beh chham lín chò-hóe khì!” A-lông mn̄g kóng: “Án-ne lí tiàm beh án-chóaⁿ?” Ìn kóng: “Sūn-siông tī chia chò kài kú–ah, lâng téng-chin koh láu-si̍t, tiàm kau hō͘ i hōaⁿ èng-tong sī bô siáⁿ būn-tê.” A-lông kún-sńg-chhiò kóng: “Án-ne hit kóa ūi tio̍h beh lâi khòaⁿ–lí, ta̍k-piàn–ji̍p-lâi lóng kan-na kiò 1 hāng chhài ê lāu-chú-kò͘ it-tēng ē kài sit-bōng.” Thī-ke-ché ìn kóng: “In lóng sī hó lâng-kheh–lah, lóng kài su-bûn kài sin-sū, jî-chhiáⁿ goán chiah-nī iōng-sim chú-chia̍h,  khoán-thāi lâng-kheh, siong-sìn in ē kè-sio̍k lâi phâng-tiûⁿ chiah tio̍h. Kiâⁿ lah! Lán chò-tīn khì chàu-kha khoán kóa chia̍h-mi̍h, thang tī lō͘–ni̍h chia̍h.</font><br><br></p>\n<p><font size=5>3 ê lâng khì kàu chàu-kha, Thī-ke-ché hoan-hù tang hoan-hù sai, che a̍h beh the̍h, he a̍h to̍h chah, lō͘-bóe 3 ê lâng ê hêng-lí soah piàn kah kui tōa-tui, A-lông kah A-bêng ū kiàn-gī kóng mài chah hiah chē, Thī-ke-ché chin kian-chhî, kóng: “Goán cha-bó͘–ê bô chhiūⁿ lín cha-po͘–ê hiah chhìn-chhái, goán chò tāi-chì khah iù-lō͘, pún-té chhut-mn̂g to̍h ài chhoân khah chē mi̍h-kiāⁿ.” Koh kā in 2 ê cha-po͘–ê pài-thok kiam ko͘-chiâⁿ. 2 ê siàu-liân-ke nah ē kham-tit bí-lú án-ne pài-thok kiam sai-nai, bóe–á 2 ê lâng lóng ke tàu phāiⁿ chin chē mi̍h-kiāⁿ, mā ūi-tio̍h án-ne ke bú kui pòaⁿ-po͘, it-ti̍t kàu tiong-tàu chia̍h-pá, 3 ê lâng chiah chhut-hoat, tōa-pau sè-pau tùi tōa-lō͘ kè-sio̍k kiâⁿ–lo̍h-khì.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 09 猛猴聯合會！免驚，我是斯文人！","url":"/%5Bobject%20Object%5D/alongep09/","content":"<h2 id=\"\"><a href=\"#\" class=\"headerlink\" title=\"　　　　\"></a><a href=\"https://youtu.be/k4CGk34j0UA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/f0d2336c-de31-49d9-bae9-0a7c94180fe2\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/33nhaGZyRPPy6NJPENOGQq\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Gkw67TLxGiNeojUb9Z\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-09-%E7%8C%9B%E7%8C%B4%E8%81%AF%E5%90%88%E6%9C%83-%E5%85%8D%E9%A9%9A-%E6%88%91%E6%98%AF%E6%96%AF%E6%96%87%E4%BA%BA/id1730745763?i=1000653571823\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></h2><p><font size=5>A伯沿路行沿路講：「瘦猴生理做kài大，主要是做進出口，伊有船隊teh經營，算是港區chit-kho͘-ûi-á ê頭人。」Chiū án-ne， 3 ê人tòe伯–á oat過來koh se̍h過去，koh經過1條巷á， e̍h kah連對面有人行–來to無才調sio閃，ài 2人lóng貼壁，硬chiⁿ chiah chiⁿ ē過。Che路án-ne-seⁿ，有影ē記無路來。In行到1間kài大間ê樓á厝頭前ê時，a伯停–落-來，講：「瘦猴ê公司to̍h tī chia，lín chiah hâm伊研究看māi–leh，我先laih。」3 ê人kā伯–á seh多謝，A鳳知影伯–á有食hun，mā ùi phāiⁿ-á the̍h 1 pau hun絲送hō͘ a伯，講：「Che goán故鄉ê hun絲請你食，真ló͘-la̍t，感謝neh！」A伯mā無推辭，hun絲接–leh順手to̍h袋tī褲袋á，講：「Kah hiah客氣，多謝–lah！」無koh ke講siáⁿ，人oat–leh to̍h ùi原路行–轉-去，海口人to̍h是chiah a-sá-lih koh親切。</font><br><br></p>\n<p><font size=5>3 ê人khiā tī瘦猴公司頭前詳細看，公司秀面裝潢真súi真氣派，看–起-來to̍h是大好額人teh tòa ê所在，大門頂面卦1塊匾，漆烏烏刻5字金色ê大字「猛猴聯合會」。A鳳是頭家人，tāi-chì看khah chē，交帶in 2人講：「等–leh lín mài厚話，見機行事，看範勢講話。」3 ê人入去到公司，sûi看tio̍h 1 ê少年á，剃平頭，穿1 su料身看–起-來真優ê se-bí-lo͘h，烏皮鞋lù kah金siak-siak，bē輸ē-sái當做鏡來照，花á siá-chuh siōng頂頭2粒鈕á無鈕，領koh péng出來khap tī se-bí-lo͘h ê領頂面。少年á看tio̍h in 3人sûi過來招呼，請in去膨椅坐，嘴笑目笑講：「3位兄姊kám是beh來chia借錢？人2脚，錢4脚，jiok錢真艱苦che goán lóng了解。阮chia ê利息真公道，做你安，包你爽，保証算ē hô，做lín放心kā goán借。」A郎in 3人心內giâu疑，「Ĕ，kám有走m̄ tio̍h間？」你看–我，我看–你，m̄知beh án-chóaⁿ應。顛倒是少年á看3人tiû-tû無應話，koh接落去繼續講：「Kám講3位兄姊m̄是beh來借錢–ê，nā是án-ne，kám是有phàⁿ數ài goán tàu處理，goán phù-lo͘h–ê，做你安，包你滿意，價錢公道，goán做信用–ê，請盡量吩咐。」3 ê人jú聽jú緊張，感覺絕對是走m̄ tio̍h間–a。A鳳先出聲，講：「Goán是beh來chhōe瘦猴先生參詳tāi-chì，凡勢是goán走m̄ tio̍h間–a，真失禮，kā你kiáu擾！」少年–ê聽A鳳án-ne講，隨時業務á ê態度to̍h無–去，正經正經kā A鳳應講：「O͘h，是án-ne–o͘h，beh chhōe大–ê hiⁿh？請問是siáng紹介lín來–ê？」A郎應講：「是港邊tú–tio̍h ê 1位頭毛pe̍h-chhang-chhang ê a伯，伊chhōa goán過–來-ê。」「Ŏ͘-o͘h，是水泉伯–á介紹–ê o͘h，lín chia請坐，sió等–1-ē，我去kā大–ê講–1-ē。」少年–ê to̍h行tùi內底間去，無jōa久，人koh倒轉–lâi，講：「大–ê請lín入來奉茶，咱內面請！」3 ê人應1聲「多謝」to̍h tòe少年–ê入去內底間。</font><br><br></p>\n<p><font size=5>內底間是裝潢做辦公廳，壁頂卦1 pak字畫，9尺闊，5尺koân，字畫頂面「仁義」2字大字寫kah súi koh飄phiat，字畫邊–á 1對武士刀，長刀tī頂koân，短刀tī ē面，khǹg tī訂做ê架á面頂pâi kah súi-súi，koh有真chē phah野球ê手套khǹg tī櫃á頂排kah整齊整齊，bat-tah是真chē枝直直插tī 1 ê圓桶–ni̍h。Hi-nó͘-khih kap-choh ê辦公桌正面刻1隻猴kah 1隻虎teh sio tak，手路真幼。辦公桌頭前是1塊長tu形ê矮桌，短pêng正對辦公桌，長pêng 1 pêng排3 liâu交椅，kāng款lóng是hi-nó͘-khih kap-choh–ê，chiaⁿ實是kài氣派。Hit ê坐tī辦公桌後壁瘦瘦–á-ê，應該to̍h是瘦猴。</font><br><br></p>\n<p><font size=5>瘦猴看in 3人–入-來，起身to̍h講：「我是瘦猴，水泉伯–á介紹lín來–ê hōⁿ？咱chia請坐。」瘦猴行tùi交椅hia to̍h坐，mā請A郎in 3人坐tī對面。少年–ê kā人chhōa–入-來了後，人to̍h離開辦公廳。瘦猴ê穿插kah少年–ê差不多，cheng差tī se-bí-lo͘h是phú色，siá-chuh是葡萄酒紅，皮鞋是鱷魚皮，料身比少年–ê koh khah好。</font><br><br></p>\n<p><font size=5>4 ê人坐好勢了後，瘦猴講：「是有siáⁿ-mih tāi-chì beh hâm我參詳，做lín盡量講，做lín問，免煩惱，我是斯文人。」A明聽tio̍h盡量問，mā無ke想，sûi to̍h kā A鳳進前交帶–ê bē記chit了了，問講：「大–ê，是án-chóaⁿ你ê頭mo͘電kah chiah-nī khiû，chhiūⁿ佛祖án-ne？」應講：「我iáu-bē開公司進前，tī工地做工，án-ne khah涼khah bē tio̍h痧。」A明koh問：「是án-chóaⁿ室內to̍h無hiah kng，你koh ài掛烏仁目鏡？」應講：「Khah早tī工地做工，日頭siuⁿ iām chiâⁿ鑿目，掛久chŏaⁿ慣勢。」Chit時A郎kah A鳳已經teh使目尾叫A明mài koh問–ā，A明天天–a看無，繼續koh問講：「是án-chóaⁿ你ām-kún-á hit條金phoa̍h鍊hiah粗，kám bē siuⁿ重？」應講：「Khah早tī工地做工，án-ne金sih-sih khah影目，別人chiah看ē tio̍h，khah bē無張無持去hō͘同事傷–tio̍h。」Chit-chūn A郎kah A鳳已經緊張kah teh流凊汗，使目尾mā使kah目睭kiōng beh thoah窗–a，A明猶原七月半鴨á m̄知死，繼續koh問講：「是án-chóaⁿ你tò pêng目睭hia，有1 khî直直koh長長，ùi額頭li̍h到嘴角？Kám是sio-thâi去hō͘刀á liô–tio̍h-ê？」Chit時A郎kah A鳳已經kiōng beh háu–出-來，驚瘦猴ē pìⁿ面，按算講看範勢nā無tú好，to̍h隨時beh làng港，m̄-koh瘦猴kāng款真斯文應講：「Khah早tī工地做工，同事無細jī，鑿á ùi頂頭lak–落-來，去ho͘割–tio̍h-ê，ka-chài無傷tio̍h目睭，m̄-koh面to̍h piàn án-ne–a。」A明koh想beh問， A郎sûi chhun手去kā A明ê嘴ng–leh，m̄ hō͘伊koh講，mā tú好tī chit時少年–ê chông–入-來，真激動講：「大–ê，竹圍á hit pêng ê竹雞á koh去工地teh chhiàng聲，講beh hâm咱輸贏！」瘦猴起身行去門口少年á hia，講：「德–á，人客tī chia，mài tī hia大聲細聲，你kāng款chhōa gín-á去處理ho͘好勢，m̄-thang失面子，iáu koh有，ài叫我董–ê，mài koh叫大–ê。」德–á soah目kho͘紅紅，àng聲àng聲講：「我10外歲á ê時，tī街–ni̍h流浪，nā m̄是大–ê收留，凡勢早to̍h死–ah，大–ê to̍h 是大–ê，我m̄改–lah！」瘦猴koh應講：「Aih，講bē聽nē你，人客tī chia mài koh演chit齣，緊去kā tāi-chì辦ho͘好勢，m̄-thang失khùi haⁿh。」德–á應好，人koh chông–出-去。</font><br><br></p>\n<hr>\n<br>\n<font size=5>A-peh iân-lō͘ kiâⁿ iân-lō͘ kóng: “Sán-kâu seng-lí chò kài tōa, chú-iàu sī chò chìn-chhut-kháu, i ū chûn-tūi teh keng-êng, sǹg-sī káng-khu chit-kho͘-ûi-á ê thâu-lâng.” Chiū án-ne, 3 ê lâng tòe peh--á oat kòe lâi koh se̍h kòe khì, koh keng-kòe 1 tiâu hāng-á e̍h kah liân tùi-bīn ū lâng kiâⁿ--lâi to̍h bô châi-tiāu sio-siám, ài 2 lâng lóng tah-piah ngē chiⁿ chiah chiⁿ ē kòe. Che lō͘ án-ne-seⁿ, ū-iáⁿ ē kì bô lō͘-lâi. In kiâⁿ-kàu 1 keng kài tōa-keng ê lâu-á-chhù thâu-chêng ê sî, a-peh thêng--lo̍h-lâi,  kóng: “Sán-kâu ê kong-si to̍h tī chia, lín chiah hâm i gián-kiù khòaⁿ-māi--leh, góa seng laih.” 3 ê lâng kā peh--á seh to-siā, A-hōng chai-iáⁿ peh--á ū chia̍h hun, mā ùi phāiⁿ-á the̍h 1 pau hun-si sàng hō͘ a-peh, kóng: “Che goán kò͘-hiong ê hun-si chhiáⁿ lí chia̍h, chin ló͘-la̍t, kám-siā neh!” A-peh mā bô the-sî, hun-si chiap--leh sūn-chhiú to̍h tē tī khò͘-tē-á, kóng: “Kah hiah kheh-khì, to-siā--lah!” Bô koh ke kóng siáⁿ, lâng oat--leh to̍h ùi goân-lō͘ kiâⁿ--tńg-khì, hái-kháu lâng to̍h sī chiah á-sá-lih koh chhin-chhiat.</font>\n<br><br><p>\n\n<p><font size=5>3 ê lâng khiā tī Sán-kâu kong-si thâu-chêng siông-sè khòaⁿ, kong-si siù-bīn chong-hông chin súi chin khì-phài, khòaⁿ–khí-lâi to̍h sī tōa hó-gia̍h-lâng teh tòa ê só͘-chāi, tōa-mn̂g téng-bīn kòa 1 tè pián, chhat o͘-o͘ khek 5 jī kim-sek ê tōa jī “Béng-kâu Liân-ha̍p-hōe”. A-hōng sī thâu-ke-lâng, tāi-chì khòaⁿ khah chē, kau-tài in 2 lâng kóng: “Tán–leh lín mài kāu-ōe, kiàn-ki-hêng-sū, khòaⁿ pān-sè kóng-ōe.” 3 ê lâng ji̍p-khì kàu kong-si, sûi khòaⁿ tio̍h 1 ê siàu-liân-á, thì pêⁿ-thâu, chhēng 1 su liāu-sin khòaⁿ–khí-lâi chin iu ê  se-bí-lo͘h , o͘ phôe-ê lù kah kim-siak-siak, bē-su ē-sái tòng-chò kiàⁿ lâi chiò, hoe-á siá-chuh siōng téng-thâu 2 lia̍p liú-á bô liú, niá koh péng chhut-lâi khap tī se-bí-lo͘h ê niá téng-bīn. Siàu-liân-á khòaⁿ tio̍h in 3 lâng sûi kòe-lâi chio-ho͘, chhiáⁿ in khì phòng-í chē, chhùi-chhiò-ba̍k-chhiò kóng: “3 ūi hiaⁿ-chí kám sī beh lâi chia chioh-chîⁿ? Lâng 2 kha, chîⁿ 4 kha, jiok chîⁿ chin kan-khó͘ che goán lóng liáu-kái. Goán chia ê lī-sek chin kong-tō, chò lí an, pau lí sóng, pó-chèng sǹg ē hô, chò lín hòng-sim kā goán chioh.” A-lông in 3 lâng sim-lāi giâu-gî, “Ĕ, kám ū cháu m̄ tio̍h keng?” Lí khòaⁿ–góa, góa khòaⁿ–lí, m̄ chai beh án-chóaⁿ ìn. Tian-tó sī siàu-liân-á khòaⁿ 3 lâng tiû-tû bô ìn ōe, koh chiap lo̍h-khì kè-sio̍k kóng: “Kám kóng 3 ūi hiaⁿ-chí m̄ sī beh lâi chioh-chîⁿ–ê, nā-sī án-ne, kám sī ū phàⁿ-siàu ài goán tàu chhú-lí, goán phù-lo͘h–ê, chò lí an, pau lí móa-ì, kè-chîⁿ kong-tō, goán chò sìn-iōng–ê, chhiáⁿ chīn-liōng hoan-hù.” 3 ê lâng jú thiaⁿ jú kín-tiuⁿ, kám-kak choa̍t-tùi sī cháu m̄ tio̍h keng–a. A-hōng seng chhut-siaⁿ, kóng: “Goán sī beh lâi chhōe Sán-kâu sian-seⁿ chham-siông tāi-chì, hoān-sè sī goán cháu m̄ tio̍h keng–a, chin sit-lé, kā lí kiáu-jiáu!” Siàu-liân–ê thiaⁿ A-hōng án-ne kóng, sûi-sî gia̍p-bū-á ê thài-tō͘ to̍h bô–khì, chèng-keng chèng-keng kā A-hōng ìn kóng: “O͘h, sī án-ne–o͘h, beh chhōe tōa–ê hiⁿh? Chhiáⁿ-mn̄g sī siáng siāu-kài lín lâi–ê?” A-lông ìn kóng: “Sī káng-piⁿ tú–tio̍h ê 1 ūi thâu-mn̂g pe̍h-chhang-chhang ê a-peh, i chhōa goán kòe–lâi-ê.” “Ò͘, sī Chúi-chôaⁿ peh–á kài-siāu–ê o͘h, lín chia chhiáⁿ chē, sió-tán–1-ē, góa khì kā tōa–ê kóng–1-ē.” Siàu-liân–ê to̍h kiâⁿ tùi lāi-té keng khì, bô-jōa-kú, lâng koh tó-tńg–lâi, kóng: “Tōa–ê chhiáⁿ lín ji̍p-lâi hōng-tê, lán lāi-bīn chhiáⁿ!” 3 ê lâng ìn 1 siaⁿ “To-siā” to̍h tòe siàu-liân–ê ji̍p-khì lāi-té keng.</font><br><br></p>\n<p><font size=5>Lāi-té keng sī chong-hông chò pān-kong-thiaⁿ, piah-téng kòa 1 pak jī-ōe, 9 chhioh khoah, 5 chhioh koân, jī-ōe téng-bīn “Jîn Gī” 2 jī tōa jī siá kah súi koh phiau-phiat, jī-ōe piⁿ–á 1 tùi bú-sū-to, tn̂g-to tī téng-koân, té-to tī ē-bīn, khǹg tī tēng-chò ê kè-á bīn-téng pâi kah súi-súi, koh ū chin-chē phah iá-kiû ê chhiú-thò khǹg tī kūi-á téng pâi kah chéng-chê chéng-chê, bat-tah sī chin-chē ki ti̍t-ti̍t chhah tī 1 ê îⁿ-tháng–ni̍h. Hi-nó͘-khih kap-choh ê pān-kong-toh chiàⁿ-bīn khek 1 chiah kâu kah 1 chiah hó͘ teh sio tak, chhiú-lō͘ chin iù. Pān-kong-toh thâu-chêng sī 1 tè tn̂g-tu-hêng ê é toh, té pêng chiàⁿ tùi pān-kong-toh, tn̂g pêng 1 pêng pâi 3 liâu kau-í, kāng-khoán lóng sī hi-nó͘-khih kap-choh–ê, chiaⁿ-si̍t sī kài khì-phài. Hit ê chē tī pān-kong-toh āu-piah sán-sán–á-ê, èng-kai to̍h sī Sán-kâu.</font><br><br></p>\n<p><font size=5>Sán-kâu khòaⁿ in 3 lâng–ji̍p-lâi, khí-sin to̍h kóng: “Góa sī Sán-kâu, Chúi-chôaⁿ peh–á kài-siāu lín lâi–ê hōⁿ? Lán chia chhiáⁿ-chē.” Sán-kâu kiâⁿ tùi kau-í hia to̍h chē, mā chhiáⁿ A-lông in 3 lâng chē tī tùi-bīn. Siàu-liân–ê kā lâng chhōa–ji̍p-lâi liáu-āu, lâng to̍h lī-khui pān-kong-thiaⁿ. Sán-kâu ê chhēng-chhah kah siàu-liân–ê chha-put-to, cheng-chha tī se-bí-lo͘h sī phú-sek, siá-chuh sī phô-tô-chiú âng, phôe-ê sī kho̍k-hî phôe, liāu-sin pí siàu-liân–ê koh khah hó.</font><br><br></p>\n<p><font size=5>4 ê lâng chē hó-sè liáu-āu, Sán-kâu kóng: “Sī ū siáⁿ-mih tāi-chì beh hâm góa chham-siông, chò lín chīn-liōng kóng, chò lín mn̄g, bián hoân-ló, góa sī su-bûn lâng.” A-bêng thiaⁿ tio̍h chīn-liōng mn̄g, mā bô ke siūⁿ, sûi to̍h kā A-hōng chìn-chêng kau-tài–ê bē-kì-chit liáu-liáu, mn̄g kóng: “Tōa–ê, sī án-chóaⁿ lí ê thâu-mo͘ tiān kah chiah-nī khiû, chhiūⁿ pu̍t-chó͘ án-ne?” Ìn kóng: “Góa iáu-bē khui kong-si chìn-chêng, tī kang-tē chò-kang, án-ne khah liâng khah bē tio̍h soa.” A-bêng koh mn̄g: “Sī án-chóaⁿ sek-lāi to̍h bô hiah kng, lí koh ài kòa o͘-jîn-ba̍k-kiàⁿ?” Ìn kóng: “Khah-chá tī kang-tē chò-kang, ji̍t-thâu siuⁿ iām chiâⁿ chha̍k-ba̍k, kòa kú chŏaⁿ koàn-sì.” Chit sî A-lông kah A-hōng í-keng teh sái-ba̍k-bóe kiò A-bêng mài koh mn̄g–ā, A-bêng thian-thian–a khòaⁿ-bô, kè-sio̍k koh mn̄g kóng: “Sī án-chóaⁿ lí ām-kún-á hit tiâu kim-phoa̍h-liān hiah chho͘, kám bē siuⁿ tāng?” Ìn kóng: “Khah-chá tī kang-tē chò-kang, án-ne kim-sih-sih khah iáⁿ-ba̍k, pa̍t-lâng chiah khòaⁿ ē tio̍h, khah bē bô-tiuⁿ-bô-tî khì hō͘ tông-sū siong–tio̍h.” Chit-chūn A-lông kah A-hōng í-keng kín-tiuⁿ kah teh lâu chhìn-kōaⁿ, sái-ba̍k-bóe mā sái kah ba̍k-chiu kiōng beh thoah-thang–a, A-bêng iû-goân chhit goe̍h pòaⁿ ah-á m̄-chai sí, kè-sio̍k koh mn̄g kóng: “Sī án-chóaⁿ lí tò pêng ba̍k-chiu hia, ū 1 khî ti̍t-ti̍t koh tn̂g-tn̂g, ùi hia̍h-thâu li̍h kàu chhùi-kak? Kám sī sio-thâi khì hō͘ to-á liô–tio̍h-ê?” Chit sî A-lông kah A-hōng í-keng kiōng beh háu–chhut-lâi, kiaⁿ Sán-kâu ē pìⁿ-bīn, àn-sǹg kóng khòaⁿ pān-sè nā bô-tú-hó to̍h sûi-sî beh làng-káng, m̄-koh Sán-kâu kāng-khoán chin su-bûn ìn kóng: “Khah-chá tī kang-tē chò-kang, tông-sū bô-sè-jī, chha̍k-á ùi téng-thâu lak–lo̍h-lâi, khì ho͘ koah–tio̍h-ê, ka-chài bô siong tio̍h ba̍k-chiu, m̄-koh bīn to̍h piàn án-ne–a.” A-bêng koh siūⁿ beh mn̄g, A-lông sûi chhun-chhiú khì kā A-bêng ê chhùi ng–leh, m̄ hō͘ i koh kóng, mā tú hó tī chit sî siàu-liân–ê chông–ji̍p-lâi, chin ke̍k-tōng kóng: “Tōa–ê, tek-ûi-á hit pêng ê tek-ke-á koh khì kang-tē teh chhiàng siaⁿ, kóng beh hâm lán su-iâⁿ!” Sán-kâu khí-sin kiâⁿ khì mn̂g-kháu siàu-liân-á hia, kóng: “Tek–á, lâng-kheh tī chia, mài tī hia tōa-siaⁿ sè-siaⁿ, lí kāng-khoán chhōa gín-á khì chhú-lí ho͘ hó-sè, m̄-thang sit-bīn-chú, iáu koh ū, ài kiò góa táng–ê, mài koh kiò tōa–ê.” Tek–á soah ba̍k-kho͘ âng-âng, àng-siaⁿ àng-siaⁿ kóng: “Góa 10-gōa-hòe-á ê sî, tī ke–ni̍h liû-lōng, nā m̄ sī tōa–ê siu-liû, hoān-sè chá to̍h sí–ah, tōa–ê to̍h sī tōa–ê, góa m̄ kái–lah!” Sán-kâu koh ìn kóng: “Aih, kóng bē thiaⁿ nē lí, lâng-kheh tī chia mài koh ián chit chhut, kín khì kā tāi-chì pān ho͘ hó-sè, m̄-thang sit-khùi haⁿh.” Tek–á ìn hó, lâng koh chông–chhut-khì.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 08 彼年ê熱天，完美ê一球！","url":"/%5Bobject%20Object%5D/alongep08/","content":"<p><a href=\"https://youtu.be/2TlS7s4SN2Q\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/91b6901b-b424-4c7f-b62f-618ff207ec39\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4N2OajustHzDjqEpJgqKqB\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/1-mH2tMtY0GIUIlY7M\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-08-%E5%BD%BC%E5%B9%B4%C3%AA%E7%86%B1%E5%A4%A9-%E5%AE%8C%E7%BE%8E%C3%AA%E4%B8%80%E7%90%83/id1730745763?i=1000652857449\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>3 ê人沿路開講沿路行，A郎問講：「雉雞姊，看你嘴笑目笑，心情bē-bái hōⁿ？」應講：「Hèⁿ ā！Hâm lín做夥旅行，kài sêng koh轉去到少年時無煩無惱ê日子，goán爸母早早to̍h過身，我真早to̍h ài phāiⁿ hit間店ê責任。觀前顧後，看頭看尾，項項mā tio̍h斟酌。」A明接落去講：「莫怪你chit-má表情hiah輕鬆！」雉雞姊koh應講：「是ā，iáu koh好順祥chêng goán爸母過身，to̍h一直tī我seng-khu邊tàu-sio-kēng，mā是有伊，我chit-má chiah走ē開脚。Lín koh來叫我A鳳to̍h好，he是我ê本名。」A明問講：「Án-chóaⁿ ē有雉雞chit ê偏名？」應講：「我gín-á時，飼1 chiah雉雞，真súi，kui kang to tòe前tòe後，真乖。歹gín-á nā beh kā我kāng，伊to̍h ē去ka啄，久–來，開始有人叫我雉雞，koh來to̍h hông叫tiâu–leh-ah。」A郎笑笑講：「白目gín-á hông tok應該。」Chiū án-ne kui路笑聲無停。</font><br><br></p>\n<p><font size=5>Koh án-ne繼續順大路一直行–落-去，4 kang後，3 ê人來到1 phiàn闊bóng-bóng ê平洋，草hoat kah真旺，有1 tīn鹿á tī草埔á teh食草，tú好chah–出-來ê食mi̍h mā食kah差不多，A明講：「咱tio̍h phah 1隻鹿á來食，順sòa mā做1 kóa肉干，後1 ê庄頭m̄知koh ài jōa遠chiah ē到，hō͘我chit ê軍師來想看有siáⁿ-mih妙計–bô，ta̍k ê sió等–1-ē。」話猶未講soah，A郎木刀已經poe̍h–出-來，準備beh衝過去phah鹿á。Chit chūn，A鳳soah tī路邊khioh 1粒圓圓ê石頭，雙手ka so-so–leh，tēⁿ-tēⁿ–leh，koh用手sìm–leh sìm–leh chat輕重，到伊感覺滿意，正手kā石頭tēⁿ ho͘ tiâu，bún笑–1-ē，kéng 1隻鹿á，siòng ho͘真真，sòa–落-來倒脚gia̍h koân過頭，ùi hit隻鹿á ê方向，大步出力 hiòng前緊mé踏–出-去，正手mā tòe脚步踏hiòng前ê勢，ná 1條鞭tùi鹿á sut–出-去，一直sut到盡磅，石頭離手，ná箭離弦，ná暝時流過天邊ê流星，tī空中畫1 chōa真súi ê khiok線，準準khian tio̍h鹿á頭，鹿á ê頭殼tòe leh hàiⁿ–1-ē，seng-khu khi 1 pêng，phiăng–1-ē，直直倒tī土脚bē-tín-bē-tāng，A郎看kah嘴á開開bē曉合，A明mā看kah m̄知影thang想妙計。</font><br><br></p>\n<p><font size=5>其實石頭離手ê時，A鳳已經知影石頭ē án-chóaⁿ飛，che是m̄知已經練習過幾千遍chiah調整到完美ê動作，kah hit年熱–人hit球離手ê感覺lóng sio-siāng。完美ê投球，siāng蹧躂人ê球路，目睭tòe bē tio̍h ê球速，無tè嫌ê 1球。球khian–出-去，歡喜kah，心內喝講「穩–ah」，無張無tî，「khng」1聲，球飛kah koh koân koh遠。Hit年ê熱天，對A鳳來講，to̍h án-ne結束–ah。</font><br><br></p>\n<p><font size=5>Phah tio̍h鹿á了後，3ê人分工無閒，抾柴起火，剝皮，處理鹿á肉，一直到黃昏，無時停ê khang-khòe chiah結束，3 ê人chiah有閒kang thang圍tī火邊食暗。暗頓是鹿á肉kah腹內khòng菜蔬ê湯，3 ê人ná o-ló好食ná開講，A鳳mā ta̍uh-ta̍uh-á kā A郎in講伊phah鹿á ê工夫是án-chóaⁿ ē-hiáu–ê。Tang-sî-á是A鳳–ā in庄–ni̍h，ta̍k年熱–人神明seⁿ，to̍h ài ngiâ鬧熱，神明ē繞境保庇四方信徒，消災解厄。人人ài備辦好酒好菜敬拜神明。Mā m̄知是tang時開始，有人建議ài辦野球比賽，講是beh hō͘節日koh khah鬧熱，che比賽有限制是15 kàu 17歲ê少年gín-á chiah ē-tàng參加，to̍h是為tio̍h beh鼓勵gín-á-lâng訓練體能，尾–á，庄–ni̍h ta̍k ê真認同，野球比賽變kah chiok時行，家家戶戶lóng真熱情參與，nā厝–ni̍h有夠歲ê gín-á，to̍h ē送in去球隊練球。頭起先人無夠，kan-na ē-tàng hun做2隊phah，尾–á，jú來jú chē人來參與，變做8隊，比賽mā變做ài比3 kang，ta̍k隊to想beh piàⁿ頭名。「教練看我球khian了bē-bái，選我做投手，15歲hit年，the̍h tio̍h第4名，16 the̍h tio̍h第3名，到我17 hit年，想beh piàⁿ冠軍，練球練kah無暝無日，結果mā是the̍h tio̍h第2名niâ…。」A鳳teh講chit段往事ê時，有時嘴笑目笑，有時sàm淡稀微，凡勢che to̍h是青春ê滋味。</font><br><br></p>\n<p><font size=5>3 ê人ná食ná配話，hi-hi-hōa-hōa，心情輕鬆，tú tio̍h–á to̍h ài斟酌hang肉干ê火，溫度ài有夠koh bē-tàng siuⁿ iām。A鳳講：「咱鹿角mā ē-tàng chah–leh，到後1 ê庄頭ē-tàng the̍h去賣，凡勢nā chhōe tio̍h工夫老到ê司傅，koh ē-tàng請伊khek薰吹，刻1 ki A鳳ê鹿角薰吹來pûn風。」等到ta̍k ê食飽家私款好勢，to̍h chhun肉干ài koh顧，thèng-hāu肉干處理好，時間已經kài òaⁿ，3 ê人chiah soah鼓去睏。</font><br><br></p>\n<p><font size=5>隔轉kang 3 ê人kāng款一直順大路行–落-去，to̍h án-ne iû-koh過3日。第4 kang行到beh晝á，開始鼻tio̍h海風鹹鹹ê味，3 ê人知影已經離海邊kài近，斟酌ka看，頭前mā看tio̍h都市，應該脚步koh sió chhui–1-ē to̍h thang好chhōe tio̍h客店歇睏。行–leh行–leh，無jōa久to̍h行到位。去kâng探聽了後，知影chit ê都市號做港都，在地ê人主要是出海lia̍h魚，賣魚，行船載貨做進出口，koh有鹹水貨ê大小賣，市內三脚步一坎店，kài chē間店lóng有kha-siàu tī店門口teh喝聲kho͘人客，人客nā óa–過，mā隨有kha-siàu過來chih-chiap招呼，實在真鬧熱。</font><br><br></p>\n<p><font size=5>3 ê人第1遍來到港都，當然mā是chia看hia看，項項hòⁿ-hiân，件件sĭn-sián，in想想–leh，kui-khì好好á ka觀光–1-ē，sńg ho͘夠khùi chiah phah算，3 ê人to̍h án-ne一直到se̍h，se̍h kah thiám–ah，chiah開始感覺腹肚iau。A鳳講：「Tú-chiah看–tio̍h ê hit間海產餐廳人客插插插，無咱來去ka交關–1-ē siáⁿ款？」A明真緊張，趕緊講：「Ài ē記得先問價siàu！」A鳳應講：「免驚–lah，我請！Mài煩惱！」A郎kah A明koh想tio̍h進前tī A鳳hia做工tú siàu ê tāi-chì，心內歹勢歹勢，m̄敢應好，khiā–leh無tín-tāng，A鳳koh chhui，2 ê人chiah gī–leh gī–leh tòe A鳳後壁行。餐廳出菜kài緊，料理ê手路mā真講究，無jōa久3 ê人to̍h食kah飽thong-thong，有影是料理好食，人客chiah ē chē kah that倒街！食飽，A鳳講：「時間mā òaⁿ–ah，咱sòa–lòe來chhōe客店過暝，明á日去港邊chhōe看有船thang載咱去南島–無。」2 ê查埔–ê lóng無其他ê意見，tāi-chì to̍h照án-ne行–落-去。</font><br><br></p>\n<p><font size=5>Hoan-tńg-kang，3人去到港邊，插插插四界lóng是船，有貿易船teh chiūⁿ貨落貨–ê，mā有漁船tng靠岸teh落魚貨–ê，mā有客船tng teh kho͘人客beh出港–ê，kui ê港邊無閒chhì-chhà，m̄-koh講–起-來mā kài怪奇，in 3 ê人kui ê港邊ê船頭家問透透，to̍h是無船beh去南島。A郎thó͘ 1 kháu大氣講：「Aih，nah ē án-ne，chhōe無船是ài án-chóaⁿ去？」A鳳應講：「Mài煩惱–lah，咱koh kâng探聽看māi–leh，凡勢to̍h chhōe有步。」Chit時1 ê tī路邊歇睏nah涼食hun ê a伯出聲kā in hiu：「少年–ê，lín kám是beh去南島？」3 ê人聽–tio̍h真歡喜，緊大步行去a伯hia ka請教。A伯講：「聽講南島最近有大歹人，khah bē平靜，he船頭家lóng無ài去，生理人gâu sǹg，驚冒險，nā萬不二衰siâu，家伙to̍h ài賠了了，lín nā是一定ài去，ē-tàng去瘦猴hia kah伊參詳看māi–leh。」3 ê人歡喜kah，總算是有希望，有機會thang chhōe tio̍h船，趕緊問a伯ài án-chóaⁿ去瘦猴hia。A伯講：「去瘦猴hia ê路彎彎oat-oat，我講有路來lín mā聽無路來–lah，kui-khì我chhōa lín來去。」</font><br><br></p>\n<hr>\n<br>\n<font size=5>3 ê lâng iân-lō͘ khai-káng iân-lō͘ kiâⁿ, A-lông mn̄g kóng: “Thī-ke-ché, khòaⁿ lí chhùi-chhiò-ba̍k-chhiò, sim-chêng bē-bái hōⁿ?” Ìn kóng: “Hèⁿ ā! Hâm lín chò-hóe lú-hêng, kài-sêng koh tńg-khì kàu siàu-liân sî bô-hoân-bô-ló ê ji̍t-chí, goán pē-bú chá-chá to̍h kòe-sin, góa chin chá to̍h ài phāiⁿ hit keng tiàm ê chek-jīm. Koan-chêng kò͘-āu, khòaⁿ thâu khòaⁿ bóe, hāng-hāng mā tio̍h chim-chiok.” A-bêng chiap-lo̍h-khì kóng: “Bo̍k-koài lí chit-má piáu-chêng hiah khin-sang!” Thī-ke-ché koh ìn kóng: “Sī ā, iáu koh hó Sūn-siông chêng goán pē-bú kòe-sin, to̍h it-ti̍t tī góa seng-khu piⁿ tàu-sio-kēng, mā sī ū i, góa chit-má chiah cháu ē khui kha. Lín koh lâi kiò góa A-hōng to̍h hó, he sī góa ê pún-miâ.” A-bêng mn̄g kóng: “Án-chóaⁿ ē ū Thī-ke chit ê phian-miâ?” Ìn kóng: “ Góa gín-á sî, chhī 1 chiah thī-ke, chin súi, kui kang to tòe chêng tòe āu, chin koai. Pháiⁿ gín-á nā beh kā góa kāng, i to̍h ē khì ka tok, kú--lâi, khai-sí ū lâng kiò góa Thī-ke, koh lâi to̍h hông kiò tiâu--leh-ah.” A-lông chhiò-chhiò kóng: “Pe̍h-ba̍k gín-á hông tok èng-kai.” Chiū án-ne kui lō͘ chhiò-siaⁿ bô-thêng.</font>\n<br><br><p>\n\n<p><font size=5>Koh án-ne kè-sio̍k sūn tōa-lō͘ it-ti̍t kiâⁿ–lo̍h-khì, 4 kang āu, 3 ê lâng lâi-kàu 1 phiàn khoah-bóng-bóng ê pêⁿ-iûⁿ, chháu hoat kah chin ōng, ū 1 tīn lo̍k-á tī chháu-po͘-á teh chia̍h chháu, tú hó chah–chhut-lâi ê chia̍h-mi̍h mā chia̍h kah chha-put-to, A-bêng kóng: “Lán tio̍h phah 1 chiah lo̍k-á lâi chia̍h, sūn-sòa mā chò 1 kóa bah-koaⁿ, āu 1 ê chng-thâu m̄-chai koh ài jōa hn̄g chiah ē kàu, hō͘ góa chit ê kun-su lâi siūⁿ khòaⁿ ū siáⁿ-mih biāu-kè–bô, ta̍k ê sió-tán–1-ē.” Ōe iáu-bē kóng soah, A-lông ba̍k-to í-keng poe̍h–chhut-lâi, chún-pī beh chhiong kòe-khì phah lo̍k-á. Chit chūn,  A-hōng soah tī lō͘-piⁿ khioh 1 lia̍p îⁿ-îⁿ ê chio̍h-thâu, siang-chhiú ka so-so–leh, tēⁿ-tēⁿ–leh, koh iōng chhiú sìm–leh sìm–leh chat khin-tāng, kàu i kám-kak boán-ì, chiàⁿ-chhiú kā chio̍h-thâu tēⁿ ho͘ tiâu, bún-chhiò–1-ē, kéng 1 chiah lo̍k-á, siòng ho͘ chin-chin, sòa–lo̍h-lâi tò-kha gia̍h koân kòe-thâu, ùi hit chiah lo̍k-á ê hong-hiòng, tōa-pō͘ chhut-la̍t hiòng chêng kín-mé ta̍h–chhut-khì, chiàⁿ-chhiú mā tòe kha-pō͘ ta̍h hiòng-chêng ê sè, ná 1 tiâu piⁿ tùi lo̍k-á sut–chhut-khì, it-ti̍t sut kàu chīn-pōng, chio̍h-thâu lī chhiú, ná chìⁿ lī hiân, ná mê-sî lâu-kòe thiⁿ-piⁿ ê liû-chhiⁿ, tī khong-tiong ōe 1 chōa chin súi ê khiok-sòaⁿ, chún-chún khian tio̍h lo̍k-á thâu, lo̍k-á ê thâu-khak tòe leh hàiⁿ–1-ē, seng-khu khi 1 pêng, phiăng–1-ē, ti̍t-ti̍t tó tī thô͘-kha bē-tín-bē-tāng, A-lông khòaⁿ kah chhùi-á khui-khui bē-hiáu ha̍p, A-bêng mā khòaⁿ kah m̄ chai-iáⁿ thang siūⁿ biāu-kè.</font><br><br></p>\n<p><font size=5>Kî-si̍t chio̍h-thâu lī chhiú ê sî, A-hōng í-keng chai-iáⁿ chio̍h-thâu ē án-chóaⁿ poe, che sī m̄-chai í-keng liān-si̍p kòe kúi chheng piàn chiah tiâu-chéng kàu oân-bí ê tōng-chok, kah hit nî joa̍h–lâng hit kiû lī chhiú ê kám-kak lóng sio-siāng. Oân-bí ê tâu-kiû, siāng chau-that lâng ê kiû-lō͘, ba̍k-chiu tòe bē tio̍h ê kiû-sok, bô tè hiâm ê 1 kiû. Kiû khian–chhut-khì, hoaⁿ-hí kah, sim-lāi hoah kóng “Ún–ah”, bô-tiuⁿ-bô-tî, “khng” 1 siaⁿ, kiû poe kah koh koân koh hn̄g. Hit nî ê joa̍h-thiⁿ, tùi A-hōng lâi kóng, to̍h án-ne kiat-sok–ah.</font><br><br></p>\n<p><font size=5>Phah tio̍h lo̍k-á liáu-āu, 3 ê lâng hun-kang bô-êng, khioh-chhâ khí-hóe, pak-phôe, chhú-lí lo̍k-á bah, it-ti̍t kàu hông-hun, bô-sî-thêng ê khang-khòe chiah kiat-sok, 3 ê lâng chiah ū êng-kang thang ûi tī hóe piⁿ chia̍h-àm. Àm-tǹg sī lo̍k-á bah kah pak-lāi khòng chhài-se ê thng, 3 ê lâng ná o-ló hó-chia̍h ná khai-káng, A-hōng mā ta̍uh-ta̍uh-á kā A-lông in kóng i phah lo̍k-á ê kang-hu sī án-chóaⁿ ē-hiáu–ê. Tang-sî-á sī A-hōng–ā in chng–ni̍h, ta̍k nî joa̍h–lâng sîn-bêng-seⁿ, to̍h ài ngiâ lāu-jia̍t, sîn-bêng ē jiáu-kéng pó-pì sù-hong sìn-tô͘, siau-chai kái-eh. Lâng-lâng ài pī-pān hó chiú hó chhài kèng-pài sîn-bêng. Mā m̄-chai sī tang-sî khai-sí, ū lâng kiàn-gī ài pān iá-kiû pí-sài, kóng sī beh hō͘ cheh-ji̍t koh khah lāu-jia̍t, che pí-sài ū hān-chè sī 15 kàu 17 hòe ê siàu-liân gín-á chiah ē-tàng chham-ka, to̍h sī ūi-tio̍h beh kó͘-lē gín-á-lâng hùn-liān thé-lêng, bóe–á, chng–ni̍h ta̍k ê chin jīn-tông, iá-kiû pí-sài piàn kah chiok sî-kiâⁿ, ke-ke-hō͘-hō͘ lóng chin jia̍t-chêng chham-ú, nā chhù–ni̍h ū kàu hòe ê gín-á, to̍h ē sàng in khì kiû-tūi liān kiû. Thâu-khí-seng lâng bô kàu, kan-na ē-tàng hun chò 2 tūi phah, bóe–á, jú lâi jú chē lâng lâi chham-ú, piàn-chò 8 tūi, pí-sài mā piàn-chò ài pí 3 kang, ta̍k tūi to siūⁿ beh piàⁿ thâu-miâ. “Kàu-liān khòaⁿ góa kiû khian liáu bē-bái, soán góa chò tâu-chhiú, 15 hòe hit nî, the̍h tio̍h tē 4 miâ, 16 the̍h tio̍h tē 3 miâ, kàu góa 17 hit nî, siūⁿ beh piàⁿ koan-kun, liān kiû liān kah bô-mê-bô-ji̍t, kiat-kó mā sī the̍h tio̍h tē 2 miâ niâ….” A-hōng teh kóng chit tōaⁿ óng-sū ê sî, ū-sî chhùi-chhiò-ba̍k-chhiò, ū-sî sàm-tām hi-bî, hoān-sè che to̍h sī chheng-chhun ê chu-bī. </font><br><br></p>\n<p><font size=5>3 ê lâng ná chia̍h ná phòe ōe, hi-hi-hōa-hōa, sim-chêng khin-sang, tú tio̍h–á to̍h ài chim-chiok hang bah-koaⁿ ê hóe, un-tō͘ ài ū-kàu koh bē-tàng siuⁿ iām. A-hōng kóng: “Lán lo̍k-kak mā ē-tàng chah–leh, kàu āu 1 ê chng-thâu ē-tàng the̍h khì bē, hoān-sè nā chhōe tio̍h kang-hu láu-tàu ê sai-hū, koh ē-tàng chhiáⁿ i khek hun-chhoe, khek 1 ki A-hōng ê lo̍k-kak hun-chhoe lâi pûn-hong.” Tán kàu ta̍k ê chia̍h-pá ke-si khoán hó-sè, to̍h chhun bah-koaⁿ ài koh kò͘, thèng-hāu bah-koaⁿ chhú-lí hó, sî-kan í-keng kài òaⁿ, 3 ê lâng chiah soah-kó͘ khì khùn.</font><br><br></p>\n<p><font size=5>Keh-tńg-kang 3 ê lâng kāng-khoán it-ti̍t sūn tōa-lō͘ kiâⁿ–lo̍h-khì, to̍h án-ne iû-koh kòe 3 ji̍t. Tē 4 kang kiâⁿ kàu beh-tàu-á, khai-sí phīⁿ tio̍h hái-hong kiâm-kiâm ê bī, 3 ê lâng chai-iáⁿ í-keng lī hái-piⁿ kài kīn, chim-chiok ka khòaⁿ, thâu-chêng mā khòaⁿ tio̍h to͘-chhī, èng-kai kha-pō͘ koh sió chhui–1-ē to̍h thang hó chhōe tio̍h kheh-tiàm hioh-khùn. Kiâⁿ–leh kiâⁿ–leh, bô-jōa-kú to̍h kiâⁿ kàu ūi. Khì kâng thàm-thiaⁿ liáu-āu, chai-iáⁿ chit ê to͘-chhī hō-chò Káng-to͘, chāi-tē ê lâng chú-iàu sī chhut-hái lia̍h-hî, bē hî, kiâⁿ-chûn chài-hòe chò chìn-chhut-kháu, koh ū kiâm-chúi-hòe ê tōa sió bē, chhī-lāi saⁿ kha-pō͘ chi̍t khám tiàm, kài chē keng tiàm lóng ū kha-siàu tī tiàm mn̂g-kháu teh hoah-siaⁿ kho͘ lâng-kheh, lâng-kheh nā óa–kòe, mā sûi ū kha-siàu kòe-lâi chih-chiap chio-ho͘, si̍t-chāi chin lāu-jia̍t.</font><br><br></p>\n<p><font size=5>3 ê lâng tē 1 piàn lâi-kàu Káng-to͘, tong-jiân mā sī chia khòaⁿ hia khòaⁿ, hāng-hāng hòⁿ-hiân, kiāⁿ-kiāⁿ sĭn-sián, in siūⁿ-siūⁿ–leh, kui-khì hó-hó-á ka koan-kong–1-ē, sńg ho͘ kàu-khùi chiah phah-sǹg, 3 ê lâng to̍h án-ne it-ti̍t se̍h, se̍h kah thiám–ah, chiah khai-sí kám-kak pak-tó͘-iau. A-hōng kóng: “Tú-chiah khòaⁿ–tio̍h ê hit keng hái-sán chhan-thiaⁿ lâng-kheh chhah-chhah-chhah, bô lán lâi-khì ka kau-koan–1-ē siáⁿ-khoán?” A-bêng chiⁿ kín-tiuⁿ, kóaⁿ-kín kóng: “Ài ē-kì-tit seng-mn̄g kè-siàu!” A-hōng ìn kóng: “Bián-kiaⁿ–lah, góa chhiáⁿ! Mài hoân-ló!” A-lông kah A-bêng koh siūⁿ tio̍h chìn-chêng tī A-hōng hia chò-kang tú siàu ê tāi-chì, sim-lāi pháiⁿ-sè pháiⁿ-sè, m̄-káⁿ ìn hó, khiā–leh bô tín-tāng, A-hōng koh chhui, 2 ê lâng chiah gī–leh gī–leh tòe A-hōng āu-piah kiâⁿ. Chhan-thiaⁿ chhut chhài kài kín, liāu-lí ê chhiú-lō͘ mā chin káng-kiù, bô-jōa-kú 3 ê lâng to̍h chia̍h kah pá-thong-thong, ū-iáⁿ sī liāu-lí hó-chia̍h, lâng-kheh chiah ē chē kah that-tó-ke! Chia̍h pá, A-hōng kóng: “Sî-kan mā òaⁿ–ah, lán sòa–lòe lâi chhōe kheh-tiàm kòe-mê, bîn-á-ji̍t khì káng-piⁿ chhōe khòaⁿ ū chûn thang chài lán khì Lâm-tó–bô.” 2 ê cha-po͘–ê lóng bô kî-thaⁿ ê ì-kiàn, tāi-chì to̍h chiàu án-ne kiâⁿ–lo̍h-khì.</font><br><br></p>\n<p><font size=5>Hoan-tńg-kang, 3 lâng khì kàu káng-piⁿ, chhah-chhah-chhah sì-kè lóng sī chûn, ū bō͘-e̍k chûn teh chiūⁿ hòe lo̍h hòe–ê, mā ū hî-chûn tng khò-hōaⁿ teh lo̍h hî hòe–ê, mā ū kheh-chûn tng teh kho͘ lâng-kheh beh chhut-káng–ê, kui ê káng-piⁿ bô-êng chhì-chhà, m̄-koh kóng–khí-lâi mā kài koài-kî, in 3 ê lâng kui ê káng-piⁿ ê chûn thâu-ke mn̄g thàu-thàu, to̍h sī bô chûn beh khì Lâm-tó. A-lông thó͘ 1 kháu tōa-khùi kóng: “Aih, nah ē án-ne, chhōe bô chûn sī ài án-chóaⁿ khì?” A-hōng ìn kóng: “Mài hoân-ló–lah, lán koh kâng thàm-thiaⁿ khòaⁿ-māi–leh, hoān-sè to̍h chhōe ū pō͘.” Chit sî 1 ê tī lō͘-piⁿ hioh-khùn nah-liâng chia̍h hun ê a-peh chhut-siaⁿ kā in hiu: “Siàu-liân–ê, lín kám sī beh khì Lâm-tó?” 3 ê lâng thiaⁿ–tio̍h chin hoaⁿ-hí, kín tōa-pō͘ kiâⁿ khì a-peh hia ka chhéng-kàu. A-peh kóng: “Thiaⁿ kóng Lâm-tó chòe-kīn ū tōa pháiⁿ-lâng, khah bē pêng-cheng, he chûn thâu-ke lóng bô ài khì, seng-lí-lâng gâu sǹg, kiaⁿ mō͘-hiám, nā bān-put-jī soe-siâu, ke-hóe to̍h ài pôe liáu-liáu, lín nā sī it-tēng ài khì, ē-tàng khì Sán-kâu hia kah i chham-siông khòaⁿ-māi–leh.” 3 ê lâng hoaⁿ-hí kah, chóng-sǹg sī ū hi-bāng, ū ki-hōe thang chhōe tio̍h chûn, kóaⁿ-kín mn̄g a-peh ài án-chóaⁿ khì Sán-kâu hia. A-peh kóng: “Khì Sán-kâu hia ê lō͘ oan-oan-oat-oat, góa kóng ū lō͘-lâi lín mā thiaⁿ bô lō͘-lâi–lah, kui-khì góa chhōa lín lâi-khì.”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 11 虎豹兄弟！我看咱已經chhōe tio̍h歹人--ā！","url":"/%5Bobject%20Object%5D/alongep11/","content":"<p><a href=\"https://youtu.be/KCLM4UbjMcI\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/a065d387-9b18-4c1b-a99e-16020b36fda8\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1huNuFxPUj1HHsJ7EgyvBb\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/4rz3x3rBI6RXznuhAW\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-11-%E8%99%8E%E8%B1%B9%E5%85%84%E5%BC%9F-%E6%88%91%E7%9C%8B%E5%92%B1%E5%B7%B2%E7%B6%93chh%C5%8De-tio-h%E6%AD%B9%E4%BA%BA-ah/id1730745763?i=1000655047863\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>4 ê人chiūⁿ船了後，水泉伯–á kā人數siàu soah，大聲喝：「Tháu索！」碼頭邊ê工人sûi kā縛船ê大索tháu–開，2 ê水手脚手mé-lia̍h kā大索giú chiūⁿ船，款整齊了後sûi喝1聲「好！」水泉伯–á聽tio̍h聲koh喝：「起錠！」另外2 ê水手kāng款出力chhui，款好koh喝：「好！」Chit時船lê聲mā tòe leh響起。水泉伯–á koh喝：「Kò船。」Kúi-nā ê水手to̍h開始出力kò，船to̍h án-ne ta̍uh-ta̍uh-á離開碼頭，等到已經kò出港口，水泉伯–á koh喝：「起phâng！」負責ê水手sûi動作，siŭ–1-ē ê時間，phâng已經放好勢，kāng款喝1聲：「好！」今á日風透，phâng sûi食tio̍h風，船速jú chhui jú緊。水泉伯–á koh喝：「Tāi-kong，目標南島，出發！」喝了水泉伯–á to̍h開始唱歌：「八月十五hit 1 kang，船beh離開琉球港…。」歌聲滄桑實在kài好聽。瘦猴解說講，che是南洋ê流行歌，行船ê人講便nā beh出phâng，to̍h ài唱歌hō͘海神聽，海神nā心花開to̍h ē保庇行船平安，順風順phâng。Chit-lō tāi-chì，頭起先凡勢是teh講笑，久–來，jú來jú chē人beh出海mā lóng tòe leh唱，soah變慣勢，橫直歌好聽，加唱mā無敗害。A鳳kah A郎真有趣味，mā去請教水泉伯–á án-chóaⁿ唱，A明–leh，出海無jōa久to̍h hîn船hîn kah beh-sí-tōng-hāiⁿ，tó tī mn̂g床peh bē –起-來。</font><br><br></p>\n<p><font size=5>船beh駛到南島ài 3日ê久，A明一直hîn船，倒kui kang–ê，A郎kah A鳳是m̄-bat出過海，ta̍k hāng to hòⁿ玄，四界chhōe人問東問西，mā chhiāⁿ-chhiāⁿ去chhōe瘦猴開講，尤其是A鳳kah瘦猴in 2 ê kāng鄉，不時mā做夥teh話故鄉kah野球ê tāi-chì。瘦猴有chah bat-tah來，閒閒無tāi-chì to̍h teh練kòng球ê姿勢，講是船ē hián，對練腰kah脚腿真有幫贊。</font><br><br></p>\n<p><font size=5>Tī第4 kang chái起，水手喝講看tio̍h海鳥teh飛，南島beh到–ah，果然船koh行半晡，to̍h看tio̍h南島。進前tī船頂ê時，A郎in已經參詳好，A郎，A明，A鳳，瘦猴4 ê人做頭前落船，先去探聽，水手kah船長眾人留tī船頂顧船，萬不二phah輸beh走koh有退路。</font><br><br></p>\n<p><font size=5>A郎in 4 ê人落船，順路行無jōa久to̍h行到1 ê庄社，遠遠庄–ni̍h ê人to̍h看tio̍h A郎in，m̄-koh lóng sûi走轉去厝–ni̍h bih，門chhòaⁿ kah ân-ân。4 ê人心內奇怪，put-kò想beh問ho͘清楚mā chhōe無人。Chit-chūn A鳳講：「咱koh繼續行看māi–leh，凡勢chhōe有人thang問ho͘斟酌。」暫時mā無khah好ê法度，4 ê人to̍h繼續gōng-gōng-á行，koh行–1-tè-á，行到1塊khàng地á，看–起-來是chit庄teh集會ê所在，tú好有4 ê gín-á tī hia teh sńg。</font><br><br></p>\n<p><font size=5>瘦猴看tio̍h有人，趕緊走去beh問話，4 ê gín-á看tio̍h瘦猴行óa–過，lóng開始háu，beh走去bih，tú好1 ê gín-á poa̍h–倒，走bē赴，瘦猴行去hit ê gín-á邊–á，講：「Gín-á兄，你有要緊–無？A叔m̄是歹人。」Gín-á看tio̍h瘦猴ê面，tò目hia 1 khî長長到嘴角，頭毛khiû-khiû ná佛祖，笑–起-來比無笑koh khah恐怖，驚kah to強beh破膽，jú háu jú大聲。Chit時3 ê bih–起-來ê gín-á koh走–出-來，khiā tī離瘦猴遠遠ê所在喝hiu：「Mài欺負goán朋友–lah！」「Kā goán朋友放–走-lah！」「伊lóng無洗seng-khu，chiok臭，無好食，你mài ka食！」瘦猴喝講：「我食飯，無食人，我m̄是歹人–lah！」Gín-á 聽tio̍h朋友講ka-tī chiok臭，koh哭kah jú慘。Chit 4 ê gín-á lóng無beh聽瘦猴解說，罵–ê繼續罵，háu–ê繼續háu。Chit時A明nauh講，「害–ā害–ā，lín看瘦猴ê表情，伊kám是kiōng beh哭–出-來-ah，目屎含目墘án-ne，無無無，斟酌ka看，伊目屎已經流–落-來-ah neh，咱kám beh緊去ka救？」A郎mā細細聲á講：「He gín-á有夠gâu罵，1人1句罵bē停，看–起-來瘦猴已經受tio̍h真大ê心理創傷，chit-má已經跪leh雙手thuh土脚，頭鉤鉤teh háu–ah。」</font><br><br></p>\n<p><font size=5>3 ê人tng teh為難ê時，hiông-hiông聽tio̍h「Pn̆g-ǹg，Pn̆g-ǹg，Pn̆g-ǹg」ê聲，poa̍h–倒ê gín-á聽–tio̍h，m̄知tó位來ê勇氣，peh起來走去in 3 ê gín-á伴hia，A郎in 3 ê人mā sûi óa過瘦猴邊–á。Chit時2台o͘-tó͘-bái「Pn̆g-ǹg，Pn̆g-ǹg，Pn̆g-ǹg」kā A郎in 4 ê人當做中心，直直se̍h圓kho͘-á，土粉hō͘車輪絞kah四界飛，真eng-ia，se̍h kài chē lìn了後chiah停–落-來。過1時á，eng-ia落地，A郎in chiah看ē清chit 2 ê人生做siáⁿ款。1 ê kā烏頭mo͘ loa̍h做o͘-lú-bak-kuh，1 ê kā紅頭mo͘留kah長lò-sò，放ho͘ sàm-iā-iā，2 ê lóng掛烏仁目鏡，穿烏色ê phah鐵á褲kah烏色ê皮kah-á，kah-á無紐，胸前kah腹肚lóng hiàn-hiàn。烏mo͘–ê kah-á後壁繡1隻虎，紅mo͘–ê繡1隻豹。</font><br><br></p>\n<p><font size=5>Chit時A明細聲á講：「看in án-ne兇kài-kài，我看咱已經chhōe tio̍h歹人–ā。」A郎應講：「是熊是虎咱koh m̄知影，先問看māi–leh chiah phah算。」A郎tú想beh開嘴問話，烏mo͘–ê先出聲：「Lín chia外地á koh來teh蹧躂gín-á大細，膏膏纏，亂bē soah！」瘦猴大聲應講：「我siáⁿ lóng無做neh！」紅mo͘–ê笑笑á講：「Kā in chia ê害á phah ho͘ m̄敢來chiah講，免hâm in囉嗦lah！」A郎講：「Goán是beh來phah歹人，解救南島–ê！」紅mo͘–ê kài-sêng jú聽jú愛笑án-ne，笑笑應講：「Tio̍h！Tio̍h！Tio̍h！Goán to̍h是歹人！話免ke講，beh phah緊來！」雙手互相去tēⁿ另外1手ê拳頭bú，tēⁿ kah khia̍k-khia̍k叫，人iân-lō͘ ta̍uh-ta̍uh-á行–過-來。烏mo͘–ê看紅mo͘–ê tín動，人mā落車，ām-kún-á雙pêng choāiⁿ-choāiⁿ–leh，「khiăk，khiăk」2聲，mā tòe leh行–過-來。瘦猴看tio̍h烏mo͘–ê行–來，滿腹委屈無tè tháu，mā bē-giàn koh思考，bat-tah gia̍h leh拖土mā對烏mo͘–ê行–去，不時bat-tah nā lòng tio̍h石頭to̍h「khong」1聲，he表情看–起-來已經怨恨kah失理智，kan-na想beh相phah tháu-khùi。A鳳看對方已經無beh參詳–ā，kā A郎kah A明講：「Lín先退後，看範勢siáⁿ款，紅mo͘–ê我來處理！」Hun吹poe̍h–出-來mā對紅mo͘–ê行–去。</font><br><br></p>\n<hr>\n<br>\n<font size=5>4 ê lâng chiūⁿ-chûn liáu-āu, Chúi-chôaⁿ-peh--á kā lâng-sò͘ siàu soah, tōa-siaⁿ hoah: “ Tháu soh!” Bé-thâu piⁿ ê kang-lâng sûi kā pa̍k chûn ê tōa-soh tháu--khui, 2 ê chúi-chhiú kha-chhiú mé-lia̍h kā tōa-soh giú chiūⁿ-chûn, khoán chéng-chê liáu-āu sûi hoah 1 siaⁿ “Hó!” Chúi-chôaⁿ-peh--á thiaⁿ tio̍h siaⁿ koh hoah: “Khí-tiàⁿ!” Lēng-gōa 2 ê chúi-chhiú kāng-khoán chhut-la̍t chhui, khoán hó koh hoah: “Hó!” Chit sî chûn-lê siaⁿ mā tòe leh hiáng khí. Chúi-chôaⁿ-peh--á koh hoah: “Kò chûn.” Kúi-nā ê chúi-chhiú to̍h khai-sí chhut-la̍t kò, chûn to̍h án-ne ta̍uh-ta̍uh-á lī-khui bé-thâu, tán-kàu í-keng kò chhut káng-kháu, Chúi-chôaⁿ-peh--á koh hoah: “Khí-phâng!” Hū-chek ê chúi-chhiú sûi tōng-chok, siŭ--1-ē ê sî-kan, phâng í-keng pàng hó-sè, kāng-khoán hoah 1 siaⁿ: “Hó!” Kin-á-ji̍t hong-thàu, phâng sûi chia̍h tio̍h hong, chûn-sok jú chhui jú kín. Chúi-chôaⁿ-peh--á koh hoah: “Tāi-kong, bo̍k-phiau Lâm-tó, chhut-hoat!” Hoah liáu Chúi-chôaⁿ-peh--á to̍h khai-sí chhiùⁿ-koa: “Peh goe̍h cha̍p-gō͘ hit 1 kang, chûn beh lī-khui Liû-khiû káng....” Koa siaⁿ chhong-song si̍t-chāi kài hó thiaⁿ. Sán-kâu kái-soeh kóng, che sī Lâm-iûⁿ ê liû-hêng koa, kiâⁿ-chûn ê lâng kóng piān nā beh chhut-phâng, to̍h ài chhiùⁿ-koa hō͘ hái-sîn thiaⁿ, hái-sîn nā sim-hoe-khui to̍h ē pó-pì kiâⁿ-chûn pêng-an, sūn-hong sūn-phâng. Chit-lō tāi-chì, thâu-khí-seng hoān-sè sī teh kóng-chhiò, kú--lâi, jú lâi jú chē lâng beh chhut-hái mā lóng tòe leh chhiùⁿ, soah piàn koàn-sì, hoâiⁿ-ti̍t koa hó thiaⁿ, ke chhiùⁿ mā bô pāi-hāi. A-hōng kah A-lông chin ū chhù-bī, mā khì chhéng-kàu Chúi-chôaⁿ-peh--á án-chóaⁿ chhiùⁿ, A-bêng--leh, chhut-hái bô-jōa-kú to̍h hîn-chûn hîn kah beh-sí-tōng-hāiⁿ, tó tī mn̂g-chhn̂g peh bē--khí-lâi.</font>\n<br><br><p>\n\n<p><font size=5>Chûn beh sái kàu Lâm-tó ài 3 ji̍t ê kú, A-bêng it-ti̍t hîn-chûn, tó kui kang–ê, A-lông kah A-hōng sī m̄-bat chhut kòe hái, ta̍k hāng to hòⁿ-hiân, sì-kè chhōe lâng mn̄g-tang-mn̄g-sai, mā chhiāⁿ-chhiāⁿ khì chhōe Sán-kâu khai-káng, iû-kî sī A-hōng kah Sán-kâu in 2 ê kāng hiong, put-sî mā chò-hóe teh ōe kò͘-hiong kah iá-kiû ê tāi-chì. Sán-kâu ū chah bat-tah lâi, êng-êng bô tāi-chì to̍h teh liān kòng kiû ê chu-sè, kóng sī chûn ē hián, tùi liān io kah kha-thúi chin ū pang-chān.</font><br><br></p>\n<p><font size=5>Tī tē 4 kang chái-khí, chúi-chhiú hoah kóng khòaⁿ tio̍h hái-chiáu teh poe, Lâm-tó beh kàu–ah, kó-jiân chûn koh kiâⁿ pòaⁿ po͘, to̍h khòaⁿ tio̍h Lâm-tó. Chìn-chêng tī chûn-téng ê sî, A-lông in í-keng chham-siông hó, A-lông, A-bêng, A-hōng, Sán-kâu 4 ê lâng chò thâu-chêng lo̍h-chûn, seng-khì thàm-thiaⁿ, chúi-chhiú kah chûn-tiúⁿ chèng-lâng lâu tī chûn-téng kò͘ chûn, bān-put-jī phah su beh cháu koh ū thè-lō͘.</font><br><br></p>\n<p><font size=5>A-lông in 4 ê lâng lo̍h-chûn, sūn lō͘ kiâⁿ bô-jōa-kú to̍h kiâⁿ kàu 1 ê chng-siā, hn̄g-hn̄g chng–ni̍h ê lâng to̍h khòaⁿ tio̍h A-lông in, m̄-koh lóng sûi cháu tńg-khì chhù–ni̍h bih, mn̂g chhòaⁿ kah ân-ân. 4 ê lâng sim-lāi kî-koài, put-kò siūⁿ beh mn̄g ho͘ chheng-chhó mā chhōe bô lâng. Chit-chūn A-hōng kóng: “Lán koh kè-sio̍k kiâⁿ khòaⁿ-māi–leh, hoān-sè chhōe ū lâng thang mn̄g ho͘ chim-chiok.” Chām-sî mā bô khah hó ê hoat-tō͘, 4 ê lâng to̍h kè-sio̍k gōng-gōng-á kiâⁿ, koh kiâⁿ–1-tè-á, kiâⁿ kàu 1 tè khàng-tē-á, khòaⁿ–khí-lâi sī chit chng teh chi̍p-hōe ê só͘-chāi, tú hó ū 4 ê gín-á tī hia teh sńg.</font><br><br></p>\n<p><font size=5>Sán-kâu khòaⁿ tio̍h ū lâng, kóaⁿ-kín cháu-khì beh mn̄g-ōe, 4 ê gín-á khòaⁿ tio̍h Sán-kâu kiâⁿ óa–kòe, lóng khai-sí háu, beh cháu-khì bih, tú hó 1 ê gín-á poa̍h–tó, cháu bē-hù, Sán-kâu kiâⁿ khì hit ê gín-á piⁿ–á, kóng: “Gín-á-hiaⁿ, lí ū iàu-kín–bô? A-chek m̄ sī pháiⁿ-lâng.” Gín-á khòaⁿ tio̍h Sán-kâu ê bīn, tò ba̍k hia 1 khî tn̂g-tn̂g kàu chhùi-kak, thâu-mo͘ khiû-khiû ná pu̍t-chó͘, chhiò–khí-lâi pí bô chhiò koh khah khióng-pò͘, kiaⁿ kah to kiōng beh phòa-táⁿ, jú háu jú tōa-siaⁿ. Chit sî 3 ê bih–khí-lâi ê gín-á koh cháu–chhut-lâi, khiā tī lī Sán-kâu hn̄g-hn̄g ê só͘-chāi hoah-hiu: “Mài khi-hū goán pêng-iú–lah!” “Kā goán pêng-iú pàng–cháu-lah!” “I lóng bô sé seng-khu, chiok chhàu, bô hó-chia̍h, lí mài ka chia̍h!” Sán-kâu hoah kóng: “Góa chia̍h pn̄g, bô chia̍h lâng, góa m̄ sī pháiⁿ-lâng–lah!” Gín-á thiaⁿ tio̍h pêng-iú kóng ka-tī chiok chhàu, koh khàu kah jú chhám. Chit 4 ê gín-á lóng bô beh thiaⁿ Sán-kâu kái-soeh, mē–ê kè-sio̍k mē, háu–ê kè-sio̍k háu. Chit sî A-bêng nauh kóng, “Hāi–ā hāi–ā, lín khòaⁿ Sán-kâu ê piáu-chêng, i kám sī kiōng beh khàu–chhut-lâi-ah, ba̍k-sái kâm ba̍k-kîⁿ án-ne, bô bô bô, chim-chiok ka khòaⁿ, i ba̍k-sái í-keng lâu–lo̍h-lâi-ah neh, lán kám beh kín khì ka kiù?” A-lông mā sè-sè-siaⁿ-á kóng: “He gín-á ū kàu gâu mē, 1 lâng 1 kù mē bē thêng, khòaⁿ–khí-lâi Sán-kâu í-keng siū tio̍h chin tōa ê sim-lí chhòng-siong, chit-má í-keng kūi leh siang-chhiú thuh thô͘-kha, thâu kau-kau teh háu–ah.” </font><br><br></p>\n<p><font size=5>3 ê lâng tng teh ûi-lân ê sî, hiông-hiông thiaⁿ tio̍h “Pn̆g-ǹg, pn̆g-ǹg, pn̆g-ǹg” ê siaⁿ, poa̍h–tó ê gín-á thiaⁿ–tio̍h, m̄ chai tó-ūi lâi ê ióng-khì, peh khí-lâi cháu-khì in 3 ê gín-á phōaⁿ hia, A-lông in 3 ê lâng mā sûi óa kòe Sán-kâu piⁿ–á. Chit sî 2 tâi o͘-tó-bái “Pn̆g-ǹg, pn̆g-ǹg, pn̆g-ǹg” kā A-lông in 4 ê lâng tòng-chò tiong-sim, ti̍t-ti̍t se̍h îⁿ-kho͘-á, thô͘-hún hō͘ chhia-lián ká kah sì-kè poe, chin eng-ia, se̍h kài chē lìn liáu-āu chiah thêng–lo̍h-lâi. Kòe 1-sî-á, eng-ia lo̍h tē, A-lông in chiah khòaⁿ ē chheng chit 2 ê lâng seⁿ-chò siáⁿ-khoán. 1 ê kā o͘-thâu-mo͘ loa̍h chò o͘-lú-bak-kuh, 1 ê kā âng-thâu-mo͘ lâu kah tn̂g-lò-sò, pàng ho͘ sàm-iā-iā, 2 ê lóng kòa o͘-jîn-ba̍k-kiàⁿ, chhēng o͘-sek ê phah-thih-á-khò͘ kah o͘-sek ê phôe-kah-á, kah-á bô liú, heng-chêng kah pak-tó͘ lóng hiàn-hiàn. O͘-mo͘–ê kah-á āu-piah siù 1 chiah hó͘, âng-mo͘–ê siù 1 chiah pà.</font><br><br></p>\n<p><font size=5>Chit sî A-bêng sè-siaⁿ-á kóng: “Khòaⁿ in án-ne hiong-kài-kài, góa khòaⁿ lán í-keng chhōe tio̍h pháiⁿ-lâng–ā.” A-lông ìn kóng: “Sī hîm sī hó͘ lán koh m̄ chai-iáⁿ, seng mn̄g khòaⁿ-māi–leh chiah phah-sǹg.” A-lông tú siūⁿ beh khui-chhùi mn̄g-ōe, o͘-mo͘–ê seng chhut-siaⁿ: “Lín chia gōa-tē-á koh lâi teh chau-that gín-á tōa-sè, ko-ko-tîⁿ, loān bē soah!” Sán-kâu tōa-siaⁿ ìn kóng: “Góa siáⁿ lóng bô chò neh!”  ng-mo͘–ê chhiò-chhiò-á kóng: “Kā in chia ê hāi-á phah ho͘ m̄-káⁿ lâi chiah kóng, bián hâm in lo-so lah!” A-lông kóng: “Goán sī beh lâi phah pháiⁿ-lâng, kái-kiù Lâm-tó–ê!”  ng-mo͘–ê kài-sêng jú thiaⁿ jú ài chhiò án-ne, chhiò-chhiò ìn kóng: “Tio̍h! Tio̍h! Tio̍h! Goán to̍h sī pháiⁿ-lâng! Ōe bián ke kóng, beh phah kín lâi!” Siang-chhiú hō͘-siōng khì tēⁿ lēng-gōa 1 chhiú ê kûn-thâu-bú, tēⁿ kah khia̍k-khia̍k-kiò, lâng iân-lō͘ ta̍uh-ta̍uh-á kiâⁿ–kòe-lâi. O͘-mo͘–ê khòaⁿ âng-mo͘–ê tín-tāng, lâng mā lo̍h-chhia, ām-kún-á siang-pêng choāiⁿ-choāiⁿ–leh, “khiăk, khiăk” 2 siaⁿ, mā tòe leh kiâⁿ–kòe-lâi. Sán-kâu khòaⁿ tio̍h o͘-mo͘–ê kiâⁿ–lâi, móa-pak úi-khut bô tè tháu, mā bē-giàn koh su-khó, bat-tah gia̍h leh thoa-thô͘ mā tùi o͘-mo͘–ê kiâⁿ–khì, put-sî bat-tah nā lòng tio̍h chio̍h-thâu to̍h “khong” 1 siaⁿ, he piáu-chêng khòaⁿ–khí-lâi í-keng oàn-hūn kah sit lí-tì, kan-na siūⁿ beh sio-phah tháu-khùi. A-hōng khòaⁿ tùi-hong í-keng bô beh chham-siông–ā, kā A-lông kah A-bêng kóng: “Lín seng thè-āu, khòaⁿ pān-sè siáⁿ-khoán, âng-mo͘–ê góa lâi chhú-lí!” Hun-chhoe poe̍h–chhut-lâi mā tùi âng-mo͘–ê kiâⁿ–khì.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 10 成員總到位！目標南島，出帆！","url":"/%5Bobject%20Object%5D/alongep10/","content":"<p><a href=\"https://youtu.be/6nL4xEIQdp0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/b04b9053-8178-46b1-96f1-6c24682aaf16\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6Zth4D8pWVbAkwNAA8FoA0\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/H-hfmgsjqMi0xuAdkp\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-10-%E6%88%90%E5%93%A1%E7%B8%BD%E5%88%B0%E4%BD%8D-%E7%9B%AE%E6%A8%99%E5%8D%97%E5%B3%B6-%E5%87%BA%E5%B8%86/id1730745763?i=1000654315314\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>瘦猴koh oat轉去交椅坐，kā 3人講：「真失禮，臨時有狀況，免掛意，咱tú-chiah講到tó位？」Chit-chūn A明ê嘴phóe tī瘦猴離開交椅ê時，已經hō͘ A鳳liàm kah紅kòng-kòng，知影bē-tàng koh ke講話，tiām-tiām lóng無出聲。A郎chiū kā beh去南島phah歹人ê tāi-chì詳細講hō͘瘦猴聽。瘦猴ná聽ná泡茶sio請，A郎mā kā chu̍t米丸á the̍h出來做tām-sám，瘦猴食tio̍h kài kah意，o-ló kah ē tak舌，食tio̍h好mi̍h心花開，tāi-chì to̍h好處理，koh問A郎 in ài去到tó位chiah有thang買。A鳳應講：「鳳凰酒樓已經有teh試做試賣，凡勢koh再來mā ē chhui-sak到港都chit pêng。」瘦猴真歡喜，講：「我感覺3位beh做ê tāi-chì kài有意義，船ê tāi-chì，我ē-tàng tàu sio-thīn，我mā有teh做進出口ê生理，南島chit條線nā phah ē通，凡勢mā有新ê買賣thang做。Chit-má mā beh暗á–ah，咱換所在，暗頓hō͘我請，咱koh繼續káng。」</font><br><br></p>\n<p><font size=5>就án-ne，4 ê人離開公司，瘦猴chhōa頭，無jōa久to̍h行到1間飯店，瘦猴直直行khì櫃台，掌櫃–ê看–tio̍h sûi來招呼，「瘦猴董–ê，歡迎歡迎，chhōa人客來食飯hōⁿ？」「Hèⁿ，goán先去包廂，酒菜hō͘你發落to̍h好。」應講：「無問題，sûi處理。」瘦猴to̍h直接chhōa A郎in 3 ê人去包廂坐，坐好勢了後無jōa久，2 ê走桌–ê to̍h入來包廂內款碗tī，倒燒茶伺候，脚手mé掠koh有禮數，khang-khòe做soah to̍h離開，koh過無jōa久，酒菜to̍h 1 chhut 1 chhut phâng chiūⁿ桌，服務kah真周至。瘦猴笑笑講：「我不時來交關，是in ê大主顧，in bē hō͘我làu-khùi–lah，來，ta̍k ê酒菜盡量ēng，mài細jī。」To̍h án-ne，4 ê人也講beh去南島ê tāi-chì，mā話旅途心適ê見聞，氣氛chiâⁿ好。瘦猴講beh出海ài等2 kang，船是有，m̄-koh beh出海有真chē li-lí-khok-khok ê tāi-chì ài準備，叫A郎3人先tī港都觀光chhit-thô。A鳳講：「既然ài tī港都ke tòa 2日，我tī路–ni̍h phah tio̍h 1隻鹿á，角chiâⁿ súi，m̄知瘦猴董–ê kám有se̍k-sāi ê sai-hū，我想beh刻1枝鹿角hun吹。」瘦猴應講：「Sió-khóa-á tāi-chì！明á日to̍h叫德–á chhōa lín去。M̄-koh講tio̍h hun吹，我少年時球隊ê教練mā不時kā 1枝hun吹，ah，真懷念neh。」A鳳–ā想tio̍h瘦猴公司khǹg kài chē bat-tah hâm手套，心內想講「Kám ē hiah拄好？」問瘦猴：「你khah早phah siáⁿ-mih球？」瘦猴應講：「野球ā，goán hit chūn比賽koh bat the̍h過頭名 leh。」A鳳應講：「Ăi！Koh有影hiah tú好，你kám是清華？」瘦猴chhoah 1 tiô：「你nah ē知？」A鳳應講：「我tú看tio̍h你to̍h感覺你se̍k-sāi-bīn se̍k-sāi-bīn，put-kò你ê穿插打扮lóng hâm少年時差siuⁿ chē–ā，頭mo͘變1款，面koh ke 1 khî，我一時mā無法度kā你kah清華tàu–起-來。你kám知影我是siáng？」瘦猴kā烏仁目鏡pak–落-來，lia̍h A鳳真真siòng，siòng 1 chām-á了，chiah開嘴問講：「Ĕ？你kám是雉雞？」A鳳應講：「Tio̍h，我to̍h是雉雞。Aih，hit年熱天，第九局我hit球hiah完美，你án-chóaⁿ有才調phah–tio̍h？你kám知影我為tio̍h hit球練jōa久？你實在有夠gâu！」瘦猴應講：「Ioh–tio̍h。」「Hăⁿ？」瘦猴繼續koh講：「To̍h是你投球siuⁿ完美，球teh走ê球路lóng sio-siâng，最後hit球beh決輸贏，我ioh你ē投你siāng有把握ê球路，bat-tah to̍h tùi球ē經過ê所在大力but–出-去，無疑悟去hō͘我chhàu–tio̍h，che完全是運氣，m̄是我ê實力，hit球ê速度siuⁿ緊，我根本to看bē清楚！」A鳳聽–tio̍h了後，無奈bún笑：「Siuⁿ完美soah顛倒敗害…，命–lah！」M̄-koh A鳳心內粒積真久ê m̄甘願，tī chit時soah親像杯á內ê冰角kāng款，iûⁿ kah無影無jiah。A鳳kah瘦猴in 2 ê kāng故鄉，koh lóng有phah野球ê經驗，2人sio認了後，講話koh jú投機，4 ê人chiū án-ne一直開講到飯店beh收–a koh講無siáⁿ ē夠khùi，put-kò時間chn̂g-jiân to̍h已經真òaⁿ，4 ê人chiah無kài情願án-ne轉去歇睏。</font><br><br></p>\n<p><font size=5>隔轉kang，德–á真早to̍h來客店等A郎in，等kah A郎in 3人款好勢，to̍h chhōa in四界去。好sńg–ê，好食–ê，趣味–ê ta̍k項to有，行到tó位to有1 pha故事thang聽，koh講kah真心適，根本to親像phuh-lo͘h ê導遊。A郎o-ló德–á gâu講話，嘴súi真好。德–á應講：「自細漢to̍h tī街–ni̍h討食，嘴súi nā bái，khah歹過日。」Leh講ê時笑笑–ah，kán-ná teh講別人ê tāi-chì kāng款。A郎hiông-hiông soah m̄知ài án-chóaⁿ應，chŏaⁿ頭lê-lê繼續行，iáu koh好，過無jōa久4 ê人iû-koh行到beh停脚ê所在，德–á to̍h繼續紹介chit jiah ê故事。Chit kang一直到A郎in 3人sńg kah thiám–ah，chiah轉去客店歇睏。Koh隔轉kang mā kāng款是德–á來chhōa路招待，hit日觀光beh結束ê時，德–á吩咐3 ê人明á-chái早起食飽to̍h beh出海，行李to̍h先款ho͘好勢，伊早早to̍h ē來客店chhōa in去坐船。</font><br><br></p>\n<p><font size=5>隔轉kang A郎in 3人真早to̍h精神，行李款便便，早頓mā食–ah，坐tī客店大廳teh等德–á來chhōa路。無jōa久，德–á mā到位，4 ê人to̍h án-ne tùi港口行–去。行到港邊，瘦猴kah水泉伯–á已經tī船邊teh等，船á是木造phâng船，中範中範m̄是kài大隻，有1 kóa水手kah碼頭工人行出行入teh款beh chiūⁿ船ê chia̍h-mi̍h，用品，貨mi̍h等等ê物件，無閒chhì-chhà。A郎in 4 ê人mā行去kah瘦猴khiā做tīn開講。相借問了後，瘦猴講：「Chit位是水泉伯–á，lín進前bat見過面–ā，伊是船長，lín有siáⁿ m̄-bat–ê ē-tàng請教–伊。」。A郎in 3人驚1 tiô，本底lóng lia̍h-chún水泉伯–á是1 ê好心ê老大人niâ，無想tio̍h講伊竟然是船長chiah厲害ê脚siàu。水泉伯–á開嘴講：「A鳳，你hō͘–我ê hun絲bē-bái食，內行–ê，我khah等–leh nā有閒，mā the̍h kóa我ka-tī teh用–ê分你食看māi–leh。」講soah，to̍h先chiūⁿ船監督。A郎in 1 tīn人koh káng無jōa久，工人已經無閒soah。水泉伯–á tī船頂喝講：「董–ê，款好勢–ah。」Chit時瘦猴講：「德–á，我出海ê時，公司ê tāi-chì to̍h hō͘你發落phah派，凡事to̍h細jī。」德–á應好。瘦猴koh講：「Án-ne各位，請chiūⁿ船，咱beh出海–ah。」講soah ka-tī mā chiūⁿ船，Chit時A郎3人kāng聲講：「Ĕ，你mā beh去！？」。瘦猴大聲笑，講：「Chiah趣味ê tāi-chì，我nah ē-tàng tòe無tio̍h tīn？何hóng beh開發新市場，我ka-tī去siōng放心lah！」</font><br><br></p>\n<hr>\n<br>\n<font size=5>Sán-kâu koh oat tńg-khì kau-í chē, kā 3 lâng kóng: “Chin sit-lé, lîm-sî ū chōng-hóng, bián kòa-ì, lán tú-chiah kóng kàu tó-ūi?” Chit-chūn A-bêng ê chhùi-phóe tī Sán-kâu lī-khui kau-í ê sî, í-keng hō͘ A-hōng liàm kah âng-kòng-kòng, chai-iáⁿ bē-tàng koh ke kóng-ōe, tiām-tiām lóng bô chhut-siaⁿ. A-lông chiū kā beh khì Lâm-tó phah pháiⁿ-lâng ê tāi-chì siông-sè kóng hō͘ Sán-kâu thiaⁿ. Sán-kâu ná thiaⁿ ná phàu-tê sio-chhiáⁿ, A-lông mā kā chu̍t-bí-oân-á the̍h chhut-lâi chò tām-sám, Sán-kâu chia̍h tio̍h kài kah-ì, o-ló kah ē tak-chi̍h, chia̍h tio̍h hó-mi̍h sim-hoe khui, tāi-chì to̍h hó chhú-lí, koh mn̄g A-lông in ài khì kàu tó-ūi chiah ū thang bé. A-hōng ìn kóng: “Hōng-hông Chiú-lâu í-keng ū teh chhì chò chhì bē, hoān-sè koh chài-lâi mā ē chhui-sak kàu Káng-to͘ chit pêng.” Sán-kâu chin hoaⁿ-hí, kóng: “Góa kám-kak 3 ūi beh chò ê tāi-chì kài ū ì-gī, chûn ê tāi-chì, góa ē-tàng tàu sio-thīn, góa mā ū teh chò chìn-chhut-kháu ê seng-lí, Lâm-tó chit tiâu sòaⁿ nā phah ē thong, hoān-sè mā ū sin ê bé-bē thang chò. Chit-má mā beh-àm-á--ah, lán ōaⁿ só͘-chāi, àm-tǹg hō͘ góa chhiáⁿ, lán koh kè-sio̍k káng.” </font>\n<br><br><p>\n\n<p><font size=5>Chiū án-ne, 4 ê lâng lī-khui kong-si, Sán-kâu chhōa-thâu, bô-jōa-kú to̍h kiâⁿ kàu 1 keng pn̄g-tiàm, Sán-kâu ti̍t-ti̍t kiâⁿ khì kūi-tâi, chiáng-kūi–ê khòaⁿ–tio̍h sûi lâi chio-ho͘, “Sán-kâu táng–ê, hoan-gêng hoan-gêng, chhōa lâng-kheh lâi chia̍h-pn̄g hōⁿ?” “Hèⁿ, goán seng-khì pau-siuⁿ, chiú-chhài hō͘ lí hoa̍t-lo̍h to̍h hó.” Ìn kong:“Bô būn-tê, sûi chhú-lí.” Sán-kâu to̍h ti̍t-chiap chhōa A-lông in 3 ê lâng khì pau-siuⁿ chē, chē hó-sè liáu-āu bô-jōa-kú, 2 ê cháu-toh–ê to̍h ji̍p-lâi pau-siuⁿ lāi khoán óaⁿ-tī, tò sio-tê su-hāu, kha-chhiú mé-lia̍h koh ū lé-sò͘, khang-khòe chò soah to̍h lī-khui, koh kòe bô-jōa-kú, chiú-chhài to̍h 1 chhut 1 chhut phâng chiūⁿ toh, ho̍k-bū kah chin chiu-chì. Sán-kâu chhiò-chhiò kóng: “Góa put-sî lâi kau-koan, sī in ê tōa chú-kò͘, in bē hō͘ góa làu-khùi–lah, lâi, ta̍k ê chiú-chhài chīn-liōng ēng, mài sè-jī.” To̍h án-ne, 4 ê lâng iā kóng beh khì Lâm-tó ê tāi-chì, mā ōe lú-tô͘ sim-sek ê kiàn-bûn, khì-hun chiâⁿ hó. Sán-kâu kóng beh chhut-hái ài tán 2 kang, chûn sī ū, m̄-koh beh chhut-hái ū chin-chē li-lí-khok-khok ê tāi-chì ài chún-pī, kiò A-lông 3 lâng seng tī Káng-to͘ koan-kong chhit-thô. A-hōng kóng: “Kì-jiân ài tī Káng-to͘ ke tòa 2 ji̍t, góa tī lō͘–ni̍h phah tio̍h 1 chiah lo̍k-á, kak chiâⁿ súi, m̄-chai Sán-kâu táng–ê kám ū se̍k-sāi ê sai-hū, góa siūⁿ beh khek 1 ki lo̍k-kak hun-chhoe.” Sán-kâu ìn kóng: “Sió-khóa-á tāi-chì! Bîn-á-ji̍t to̍h kiò Tek–á chhōa lín khì. M̄-koh kóng tio̍h hun-chhoe, góa siàu-liân sî kiû-tūi ê kàu-liān mā put-sî kā 1 ki hun-chhoe, ah, chin hoâi-liām neh.” A-hōng–ā siūⁿ tio̍h Sán-kâu kong-si khǹg kài chē bat-tah hâm chhiú-thò, sim-lāi siūⁿ kóng “Kám ē hiah tú hó?” Mn̄g Sán-kâu: “Lí khah-chá phah siáⁿ-mih kiû?” Sán-kâu ìn kóng: “Iá-kiû ā, goán hit chūn pí-sài koh bat the̍h kòe thâu-miâ leh.” A-hōng ìn kóng: “Ăi! Koh ū-iáⁿ hiah tú hó, lí kám sī Chheng-hôa?” Sán-kâu chhoah 1 tiô: “Lí nah ē chai?” A-hōng ìn kóng: “Góa tú khòaⁿ tio̍h lí to̍h kám-kak lí se̍k-sāi-bīn se̍k-sāi-bīn, put-kò lí ê chhēng-chhah táⁿ-pān lóng hâm siàu-liân sî chha siuⁿ chē–ā, thâu-mo͘ piàn 1 khoán, bīn koh ke 1 khî, góa chi̍t-sî mā bô-hoat-tō͘ kā lí kah Chheng-hôa tàu–khí-lâi. Lí kám chai-iáⁿ góa sī siáng?” Sán-kâu kā o͘-jîn-ba̍k-kiàⁿ pak–lo̍h-lâi, lia̍h A-hōng chin-chin-siòng, siòng 1 chām-á liáu chiah khui-chhùi mn̄g kóng: “Ĕ? Lí kám sī Thī-ke?” A-hōng ìn kóng: “Tio̍h, góa to̍h sī Thī-ke. Aih, hit nî joa̍h-thiⁿ, tē 9 kio̍k góa hit kiû hiah oân-bí, lí án-chóaⁿ ū châi-tiāu phah–tio̍h? Lí kám chai-iáⁿ góa ūi tio̍h hit kiû liān jōa-kú? Lí si̍t-chāi ū kàu gâu!” Sán-kâu ìn kóng: “Ioh–tio̍h.” “Hăⁿ?” Sán-kâu kè-sio̍k koh kóng: “To̍h sī lí tâu-kiû siuⁿ oân-bí, kiû teh cháu ê kiû-lō͘ lóng sio-siâng, chòe-āu hit kiû beh koat su-iâⁿ, góa ioh lí ē tâu lí siāng ū pá-ak ê kiû-lō͘, bat-tah to̍h tùi kiû ē keng-kòe ê só͘-chāi tōa-la̍t but–chhut-khì, bô-gî-gō͘ khì hō͘ góa chhàu–tio̍h, che oân-choân sī ūn-khì, m̄ sī góa ê si̍t-le̍k, hit kiû ê sok-tō͘ siuⁿ kín, góa kin-pún to khòaⁿ bē chheng-chhó!” A-hōng thiaⁿ–tio̍h liáu-āu, bû-nāi  bún-chhiò: “Siuⁿ oân-bí soah tian-tò pāi-hāi…, miā–lah!”  M̄-koh A-hōng sim-lāi lia̍p-chek chin kú ê m̄ kam-goān, tī chit sî soah chhin-chhiūⁿ poe-á lāi ê peng-kak kāng-khoán, iûⁿ kah bô-iáⁿ-bô-jiah. A-hōng kah Sán-kâu in 2 ê kāng kò͘-hiong, koh lóng ū phah iá-kiû ê keng-giām, 2 lâng sio-jīn liáu-āu, kóng-ōe koh jú tâu-ki, 4 ê lâng chiū án-ne it-ti̍t khai-káng kàu pn̄g-tiàm beh siu–a koh kóng bô siáⁿ ē kàu-khùi, put-kò sî-kan chn̂g-jiân to̍h í-keng chin òaⁿ, 4 ê lâng chiah bô kài chêng-goān án-ne tńg-khì hioh-khùn.</font><br><br></p>\n<p><font size=5>Keh-tńg-kang, Tek–á chin chá to̍h lâi kheh-tiàm tán A-lông in, tán kah A-lông in 3 lâng khoán hó-sè, to̍h chhōa in sì-kè khì. Hó sńg–ê, hó chia̍h–ê, chhù-bī–ê ta̍k-hāng to ū, kiâⁿ kàu tó-ūi to ū 1 pha kò͘-sū thang thiaⁿ, koh kóng kah chin sim-sek, kin-pún to chhin-chhiūⁿ phuh-lo͘h ê tō-iû. A-lông o-ló Tek–á gâu kóng-ōe, chhùi-súi chin hó. Tek–á ìn kóng: “Chū sè-hàn to̍h tī ke–ni̍h thó-chia̍h, chhùi-súi nā bái, khah pháiⁿ kòe-ji̍t.” Leh kóng ê sî chhiò-chhiò–ah, kán-ná teh kóng pa̍t-lâng ê tāi-chì kāng-khoán. A-lông hiông-hiông soah m̄-chai ài án-chóaⁿ ìn, chŏaⁿ thâu-lê-lê kè-sio̍k kiâⁿ, iáu koh hó, kòe bô-jōa-kú 4 ê lâng iû-koh kiâⁿ kàu beh thêng-kha ê só͘-chāi, Tek–á to̍h kè-sio̍k siāu-kài chit jiah ê kò͘-sū. Chit kang it-ti̍t kàu A-lông in 3 lâng sńg kah thiám–ah, chiah tńg-khì kheh-tiàm hioh-khùn. Koh keh-tńg-kang mā kāng-khoán sī Tek–á lâi chhōa-lō͘ chiau-thāi, hit ji̍t koan-kong beh kiat-sok ê sî, Tek–á hoan-hù 3 ê lâng bîn-á-chái-khí chia̍h-pá to̍h beh chhut-hái, hêng-lí to̍h seng khoán ho͘ hó-sè, i chá-chá to̍h ē lâi kheh-tiàm chhōa in khì chē chûn.</font><br><br></p>\n<p><font size=5>Keh-tńg-kang A-lông in 3 lâng chin chá to̍h cheng-sîn, hêng-lí khoán piān-piān, chá-tǹg mā chia̍h–ah, chē tī kheh-tiàm tōa-thiaⁿ teh tán Tek–á lâi chhōa-lō͘. Bô-jōa-kú, Tek–á mā kàu ūi, 4 ê lâng to̍h án-ne tùi káng-kháu kiâⁿ–khì. Kiâⁿ kàu káng-piⁿ, Sán-kâu kah Chúi-chôaⁿ-peh–á í-keng tī chûn piⁿ teh tán, chûn-á sī bo̍k-chō phâng-chûn, tiong-pān tiong-pān m̄ sī kài tōa chiah, ū 1 kóa chúi-chhiú kah bé-thâu kang-lâng kiâⁿ-chhut kiâⁿ-ji̍p teh khoán beh chiūⁿ chûn ê chia̍h-mi̍h, iōng-phín, hòe-mi̍h téng-téng ê mi̍h-kiāⁿ, bô-êng chhì-chhà. A-lông in 4 ê lâng mā kiâⁿ khì kah Sán-kâu khiā chò-tīn khai-káng. Sio-chioh-mn̄g liáu-āu, Sán-kâu kóng: “Chit ūi sī Chúi-chôaⁿ-peh–á, lín chìn-chêng bat kìⁿ kòe bīn–ā, i sī chûn-tiúⁿ, lín ū siáⁿ m̄-bat–ê ē-tàng chhéng-kàu–i.” A-lông in 3 lâng kiaⁿ 1 tiô, pún-té lóng lia̍h-chún Chúi-chôaⁿ-peh–á sī 1 ê hó-sim ê lāu-tōa-lâng niâ, bô siūⁿ tio̍h kóng i kèng-jiân sī chûn-tiúⁿ chiah lī-hāi ê kha-siàu. Chúi-chôaⁿ-peh–á khui-chhùi kóng: “A-hōng, lí hō͘–góa ê hun-si bē-bái chia̍h, lāi-hâng–ê, góa khah tán–leh nā ū-êng, mā the̍h kóa góa ka-tī teh ēng–ê pun lí chia̍h khòaⁿ-māi–leh.” Kóng soah, to̍h seng chiūⁿ chûn kàm-tok. A-lông in 1 tīn lâng koh káng bô-jōa-kú, kang-lâng í-keng bô-êng soah. Chúi-chôaⁿ-peh–á tī chûn-téng hoah kóng: “Táng–ê, khoán hó-sè–ah.” Chit sî Sán-kâu kóng: “Tek–á, góa chhut-hái ê sî, kong-si ê tāi-chì to̍h hō͘ lí hoa̍t-lo̍h phah-phài, hoân-sū to̍h sè-jī.” Tek–á ìn hó. Sán-kâu koh kóng: “Án-ne kok-ūi, chhiáⁿ chiūⁿ-chûn, lán beh chhut-hái–ah.” Kóng soah ka-tī mā chiūⁿ-chûn, chit sî A-lông 3 lâng kāng siaⁿ kóng: “Ĕ, lí mā beh khì!?” Sán-kâu tōa-siaⁿ chhiò, kóng: “Chiah chhù-bī ê tāi-chì, góa nah ē-tàng tòe bô tio̍h tīn? Hô-hóng beh khai-hoat sin chhī-tiûⁿ, góa ka-tī khì siōng hòng-sim lah!”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 12 南島大車拚！武術ê高手to̍h是ài按呢相phah！","url":"/%5Bobject%20Object%5D/alongep12/","content":"<p><a href=\"https://youtu.be/HtTvSB2mkhk\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/5a66ecd9-3e01-43fd-9742-4edddae73f9a\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3gjzwLUF7foUjXH4ISRNu0\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/PXk7cQBZdrj-6pdJtg\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-12-%E5%8D%97%E5%B3%B6%E5%A4%A7%E8%BB%8A%E6%8B%9A-%E6%AD%A6%E8%A1%93%C3%AA%E9%AB%98%E6%89%8Bto-h%E6%98%AF%C3%A0i%E6%8C%89%E5%91%A2%E7%9B%B8phah/id1730745763?i=1000655790525\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>瘦猴hit pêng是bat-tah sa–leh烏白hut，烏mo͘–ê mā閃mā擋，ta̍k不時，siòng tio̍h khang-phāng to̍h kā瘦猴cheng–1-ē。A鳳hit pêng，hun吹ná kòng ná配合時機出脚踢，mā kah紅mo͘–ê phah kah難分難解，chit ê紅mo͘–ê jú phah koh jú歡喜，一直chhiàng講「Koh來！Koh來！無夠！無夠！」正港是標準ê sio-phah雞á，看–起-來phah kah真享受。2 pêng看–起-來lóng無人占贏，5分á 5分。Chit時A明拖2 ê布袋過–來，表情真hiau-pai kā A郎講：「戰爭beh贏to̍h ài看我che hái-kho͘-lah-suh ê妙計，我chit ê軍師m̄是紙糊–ê lah。」A郎問講：「你拖he是siáⁿ？」A明應講：「錦囊！」Sòa–lòe無ke講話，2 kha布袋內ê mi̍h出力對2 ê tng teh sio-phah ê所在phiaⁿ–過。Mi̍h-kiāⁿ落地瘦猴kah A鳳sûi poa̍h倒，烏mo͘–ê kah紅mo͘–ê soah kui叢好好khiā在在，瘦猴kah A鳳詳細看chiah知影ka-tī踏tio̍h kin蕉皮，oa̍t頭to̍h看tio̍h A明1手the̍h 1 kha布袋。A鳳先發作，罵講：「你chit ê無路用ê狗頭軍師，你到底是toh 1 pêng–ê！」瘦猴mā罵講：「等–leh我chia phah soah你to̍h知死！」Liân A郎mā用冷kah kiōng beh ē結冰ê眼神kā A明gîn。A明人sûi bih kah hn̆g遠，tiām-tiām lóng m̄敢出聲。</font><br><br></p>\n<p><font size=5>Che虎kah豹人koh真紳士，無趁in poa̍h倒ê時偷phah，che mā凡勢是tng teh sio拚ê時，天頂有kin蕉皮lak–落-來chit件tāi-chì實在siuⁿ hàm，in 2人原地khiā好好，beh等對手khiā好勢koh再戰。To̍h tī瘦猴kah A鳳準備好beh繼續chhia-piàⁿ ê時，圍tī邊–á ê人慢慢á分開，1 ê頭mn̂g白phú-á白phú ê中年人行–出-來，直直ùi A郎hia行–過，虎kah豹看tio̍h伊來，to̍h thè ùi伊後壁去，A鳳kah瘦猴sa無cháng，mā kā A明giú–leh，3 ê人退ùi邊–á去。</font><br><br></p>\n<p><font size=5>中年人行到離A郎1丈遠ê時，ta̍uh-ta̍uh-á kā插tī腰帶ê木刀poe̍h–出-來，刀gia̍h平平在胸前，刀尖正正對A郎，chhek 1 ê勢，A郎mā ta̍uh-ta̍uh-á kā木刀poe̍h–出-來，gia̍h koân過頭殼頂，mā chhek 1 ê勢。中年人sòa–lòe ta̍uh-ta̍uh-á kā刀làu ho͘ kē，變1 ê勢，chit時A郎mā tòe伊koh變1 ê勢。2 ê人to̍h án-ne tī原位不斷變勢，soah無人向對方出招。A明nauh 1句講：「看lóng無，in是leh pìⁿ-siáⁿ-báng？」瘦猴ka應講：「Nā武術ê高手，kan-na看chhek siáⁿ-mih勢，to̍h知影koh來beh án-chóaⁿ出招，koh khah厲害–ê，ē-tàng看kah sòa–落-來3，4招，kah he gâu行棋ê人kāng款，你mài看in kan-na tī hia teh換勢，其實in 2 人精神ê真集中，心內已經戰kah chiâⁿ緊張。」A明聽了koh詳細ka看，koh有影neh！In 2 ê人頭殼額á已經開始leh出kōaⁿ，勢mā jú變jú緊，tī眾人緊張kah kiōng beh bē喘氣ê時，2 ê人無koh變勢，gia̍h刀ê手mā tòe leh sôe–落-來，汗流sám滴，尤其是A郎，已經喘kah ē kho͘雞bē pûn火–ah。中年人笑笑講：「真正不得了，最後hit刀我險擋無tio̍h。」A郎ná喘ná應講：「師傅siuⁿ過謙–lah，我頭前早to̍h中你kúi-nā刀。」</font><br><br></p>\n<p><font size=5>Tang時á chit ê中年人to̍h是進–à，1冬前重傷tòa tī A郎in tau治傷，尾–á離開去報冤仇，冤仇報了轉來南島，iā to̍h是伊ê故鄉養老。因為伊人熱心刀法koh真好，少年ê時四界行踏tāi-chì iā看kài chē，só͘-pái眾人便nā有疑難雜症，lóng來hâm伊參詳，真thok-tiōng–伊，久–來soah變做南島ê頭人。進–à問A郎是為怎樣來到南島，A郎koh kā伊beh來南島phah歹人ê tāi-chì，講1遍hō͘進–à聽，進–à詳細聽kah soah，chiah講：「你hông騙–去-ah。Chit-má mā beh黃昏，咱sóa來goán-tau食飯，chiah ta̍uh-ta̍uh-á講。」</font><br><br></p>\n<p><font size=5>去到進–à in tau ê時，虎豹兄弟mā在場 ，進–à chhōa眾人到飯廳，招呼ta̍k ê坐好勢了後，to̍h去chhōe長工，吩咐講人客來食飯，趕緊去款飯菜，講soah，人koh轉來食飯桌坐。無jōa久，長工to̍h kā桌頂款好勢，koh the̍h 2 kó͘ m̄知是siáⁿ ê飲料，眾人ê杯á lóng thîn kah tĭⁿ-tīⁿ，詳細ka chîn，黃黃koh ē phuh pho。進–à講：「來，ta̍k ê先乾杯，止嘴ta！」講soah杯á phâng–leh to̍h ko̍k–落-去。虎豹兄弟聽tio̍h進–à án-ne講，mā kah進–à kāng款lim kah tă-ta，kan-na chhun A郎in 4 ê外地á，你看我我看你，m̄知beh án-chóaⁿ。進–à鼓舞講：「好mi̍h–lah，免giâu疑！」A郎in 4 ê人m̄知he是siáⁿ-mih飲料，心內tám-tám，m̄-koh做主人–ê teh chhui，mā歹勢chhek人ê意，有樣看樣，杯á sa–leh，大嘴ko̍k–lo̍h-khì，kui杯ho͘乾，4 ê人目睭soah lóng金–khài。A明tāi先講：「Ŏ͘，che好lim neh！」A鳳接落去應講：「甘甘phang-phang koh苦liám-á苦liám，好lim。」A郎講：「Lim–lòe kài-sêng kui seng-khu ê火氣lóng消 kah lĭ-lī，有影好mi̍h！」瘦猴siāng kah-ì，問講：「Che是siáⁿ-mi̍h，我是做進出口ê生理人，nā ē-sái–chit，我想beh進口去goán hia賣。」進–à應：「Che是goán chia ê特產，hō做bì-luh，是麥á kek ê酒，nā講beh買，咱ē-tàng ta̍uh-ta̍uh-á參詳，咱先來kā lín ê誤解tháu ho͘開。」Sòa–落-去to̍h開始khai-phòa hō͘ A郎in知影。</font><br><br></p>\n<hr>\n<br>\n<font size=5>Sán-kâu hit pêng sī bat-tah sa--leh o͘-pe̍h hut, o͘-mo͘--ê mā siám mā tòng, ta̍k-put-sî, siòng tio̍h khang-phāng to̍h kā Sán-kâu cheng--1-ē. A-hōng hit pêng, hun-chhoe ná kòng ná phòe-ha̍p sî-ki chhut kha that, mā kah âng-mo͘--ê phah kah lân-hun lân-kái, chit ê âng-mo͘--ê jú phah jú hoaⁿ-hí, it-ti̍t chhiàng kóng “Koh lâi! Koh lâi! Bô kàu! Bô kàu!” Chiàⁿ-káng sī phiau-chún ê sio-phah ke-á, khòaⁿ--khí-lâi phah kah chin hiáng-siū. 2 pêng khòaⁿ--khí-lâi lóng bô lâng chiàm-iâⁿ, 5 hun-á 5 hun. Chit sî A-bêng thoa 2 ê pò͘-tē kòe--lâi, piáu-chêng chin hiau-pai kā A-lông kóng: “Chiàn-cheng beh iâⁿ to̍h ài khòaⁿ góa che hái-kho͘-lah-suh ê biāu-kè, góa chit ê kun-su m̄ sī chóa kô͘--ê lah.” A-lông mn̄g kóng: “Lí thoa he sī siáⁿ?” A-bêng ìn kóng: “Kím-lông!” Sòa--lòe bô ke kóng-ōe, 2 kha pò͘-tē lāi ê mi̍h chhut-la̍t tùi 2 ê tng teh sio-phah ê só͘-chāi phiaⁿ--kòe. Mi̍h-kiāⁿ lo̍h tē Sán-kâu kah A-hōng sûi poa̍h-tó, o͘-mo͘--ê kah âng-mo͘--ê soah kui-châng hó-hó khiā chāi-chāi, Sán-kâu kah A-hōng siông-sè khòaⁿ chiah chai-iáⁿ ka-tī ta̍h tio̍h kin-chio phôe, oa̍t-thâu to̍h khòaⁿ tio̍h A-bêng 1 chhiú the̍h 1 kha pò͘-tē. A-hōng seng hoat-chok, mē kóng: “Lí chit ê bô lō͘-ēng ê káu-thâu kun-su, lí tàu-té sī toh 1 pêng--ê!” Sán-kâu mā mē kóng: “Tán--leh góa chia phah soah lí to̍h chai sí!” Liân A-lông mā iōng léng kah kiōng beh ē kiat-peng ê gán-sîn kā A-bêng gîn. A-bêng lâng sûi bih kah hn̆g-hn̄g, tiām-tiām lóng m̄-káⁿ chhut-siaⁿ.</font>\n<br><br><p>\n\n<p><font size=5>Che hó͘ kah pà lâng koh chin sin-sū, bô thàn in poa̍h-tó ê sî thau phah, che mā hoān-sè sī tng teh sio-piàⁿ ê sî, thiⁿ-téng ū kin-chio phôe lak–lo̍h-lâi chit kiāⁿ tāi-chì si̍t-chāi siuⁿ hàm, in 2 lâng goân-tē khiā hó-hó, beh tán tùi-chhiú khiā hó-sè koh chài chiàn. To̍h tī Sán-kâu kah A-hōng chún-pī hó beh kè-sio̍k chhia-piàⁿ ê sî, ûi tī piⁿ–á ê lâng bān-bān-á hun-khui, 1 ê thâu-mn̂g pe̍h-phú-á pe̍h-phú ê tiong-liân-lâng kiâⁿ–chhut-lâi, ti̍t-ti̍t ùi A-lông hia kiâⁿ–kòe, hó͘ kah pà khòaⁿ tio̍h i lâi, to̍h thè ùi i āu-piah khì, A-hōng kah Sán-kâu sa-bô-cháng, mā kā A-bêng giú–leh, 3 ê lâng thè ùi piⁿ–á khì.</font><br><br></p>\n<p><font size=5>Tiong-liân-lâng kiâⁿ kàu lī A-lông 1 tn̄g hn̄g ê sî, ta̍uh-ta̍uh-á kā chhah tī io-tòa ê ba̍k-to poe̍h–chhut-lâi, to gia̍h pêⁿ-pêⁿ chāi heng-chiân, to-chiam chiàⁿ-chiàⁿ tùi A-lông, chhek 1 ê sè, A-lông mā ta̍uh-ta̍uh-á kā ba̍k-to poe̍h–chhut-lâi, gia̍h koân kòe thâu-khak téng, mā chhek 1 ê sè. Tiong-liân-lâng sòa–lòe ta̍uh-ta̍uh-á kā to làu ho͘ kē, piàn 1 ê sè, chit sî A-lông mā tòe i koh piàn 1 ê sè. 2 ê lâng to̍h án-ne tī goân-ūi put-toān piàn sè, soah bô lâng hiòng tùi-hong chhut-chiau. A-bêng nauh 1 kù kóng: “Khòaⁿ lóng bô, in sī leh pìⁿ-siáⁿ-báng?” Sán-kâu ka ìn kóng: “Nā bú-su̍t ê ko-chhiú, kan-na khòaⁿ chhek siáⁿ-mih sè, to̍h chai-iáⁿ koh lâi beh án-chóaⁿ chhut-chiau, koh khah lī-hāi–ê, ē-tàng khòaⁿ kah sòa–lo̍h-lâi 3, 4 chiau, kah he gâu kiâⁿ-kî ê lâng kāng-khoán, lí mài khòaⁿ in kan-na tī hia teh ōaⁿ sè, kî-si̍t in 2 lâng ê cheng-sîn chin chi̍p-tiong, sim-lāi í-keng chiàn kah chiâⁿ kín-tiuⁿ.” A-bêng thiaⁿ liáu koh siông-sè ka khòaⁿ, koh ū-iáⁿ neh! In 2 ê lâng thâu-khak-hia̍h-á í-keng khai-sí leh chhut-kōaⁿ, sè mā jú piàn jú kín, tī chiòng-lâng kín-tiuⁿ kah kiōng beh bē chhoán-khùi ê sî, 2 ê lâng bô koh piàn sè, gia̍h to ê chhiú mā tòe leh sôe–lo̍h-lâi, kōaⁿ-lâu-sám-tih, iû-kî sī a-lông, í-keng chhoán kah ē kho͘ ke bē pûn hóe–ah. Tiong-liân-lâng chhiò-chhiò kóng: “Chin-chiàⁿ put-tek-liáu, chòe-āu hit to góa hiám tòng bô tio̍h.” A-lông ná chhoán ná ìn kóng: “Sai-hū siuⁿ kòe-khiam–lah, góa thâu-chêng chá to̍h tiòng lí kúi-nā to.”</font><br><br></p>\n<p><font size=5>Tang-sî-á chit ê tiong-liân-lâng to̍h sī Chìn–à, 1-tang-chêng tāng-siong tòa tī A-lông in tau tī-siong, bóe–á lī-khui khì pò oan-siû, oan-siû pò liáu tńg-lâi Lâm-tó, iā to̍h sī i ê kò͘-hiong ióng-ló. In-ūi i lâng jia̍t-sim to-hoat koh chin hó, siàu-liân ê sî sì-kè kiâⁿ-ta̍h tāi-chì iā khòaⁿ kài chē, só͘-pái chiòng-lâng piān-nā ū gî-lân-cha̍p-chèng,  lóng lâi hâm i chham-siông, chin thok-tiōng–i, kú–lâi soah piàn-chò Lâm-tó ê thâu-lâng. Chìn–à mn̄g A-lông sī ūi chóaⁿ-iūⁿ lâi-kàu Lâm-tó, A-lông koh kā i beh lâi Lâm-tó phah pháiⁿ-lâng ê tāi-chì, kóng 1 piàn hō͘ Chìn–à thiaⁿ, Chìn–à siông-sè thiaⁿ kah soah, chiah kóng: “Lí hông phiàn–khì-ah. Chit-má mā beh hông-hun, lán sóa lâi goán-tau chia̍h-pn̄g, chiah ta̍uh-ta̍uh-á káng.”</font><br><br></p>\n<p><font size=5>Khì kàu Chìn–à in tau ê sî, hó͘-pà hiaⁿ-tī mā chāi-tiûⁿ, Chìn–à chhōa chiòng-lâng kàu pn̄g-thiaⁿ, chio-ho͘ ta̍k ê chē hó-sè liáu-āu, to̍h khì chhōe tn̂g-kang, hoan-hù kóng lâng-kheh lâi chia̍h-pn̄g, kóaⁿ-kín khì khoán pn̄g-chhài, kóng soah, lâng koh tńg-lâi chia̍h-pn̄g-toh chē. Bô-jōa-kú, tn̂g-kang to̍h ka toh-téng khoán hó-sè, koh the̍h 2 kó͘ m̄ chai sī siáⁿ ê ím-liāu, chiòng-lâng ê poe-á lóng thîn kah tĭⁿ-tīⁿ, siông-sè ka chîn, n̂g-n̂g koh ē phuh pho. Chìn–à kóng: “Lâi, ta̍k ê seng kan-poe, chí chhùi-ta!” Kóng soah poe-á phâng–leh to̍h ko̍k–lo̍h-khì. Hó͘-pà hiaⁿ-tī thiaⁿ tio̍h Chìn–à án-ne kóng, mā kah Chìn–à kāng-khoán lim kah tă-ta, kan-na chhun A-lông in 4 ê gōa-tē-á, lí khòaⁿ góa góa khòaⁿ lí, m̄ chai beh án-chóaⁿ. Chìn–à kó͘-bú kóng: “Hó mi̍h–lah, bián giâu-gî!” A-lông in 4 ê lâng m̄ chai he sī siáⁿ-mih ím-liāu, sim-lāi tám-tám, m̄-koh chò chú-lâng–ê teh chhui, mā pháiⁿ-sè chhek lâng ê ì, ū iūⁿ khòaⁿ iūⁿ, poe-á sa–leh, tōa-chhùi ko̍k–lo̍h-khì, kui poe ho͘ ta, 4 ê lâng ba̍k-chiu soah lóng kim–khài. A-bêng tāi-seng kóng: “Ŏ͘, che hó lim neh!” A-hōng chiap lo̍h-khì ìn kóng: “Kam-kam phang-phang koh khó͘-liám-á khó͘-liám, hó lim.” A-lông kóng: “Lim–lòe kài-sêng kui seng-khu ê hóe-khì lóng siau kah lĭ-lī, ū iáⁿ hó mi̍h!” Sán-kâu sāng kah-ì, mn̄g kóng: “Che sī siáⁿ-mih, góa sī chò chìn-chhut-kháu ê seng-lí-lâng, nā ē-sái–chit, góa siūⁿ beh chìn-kháu khì goán hia bē.” Chìn–à ìn: “Che sī goán chia ê te̍k-sán, hō chò bì-luh, sī be̍h-á kek ê chiú, nā kóng beh bé, lán ē-tàng ta̍uh-ta̍uh-á chham-siông, lán seng-lâi kā lín ê gō͘-kái tháu ho͘ khui.” Sòa–lo̍h-khì to̍h khai-sí khai-phòa hō͘ A-lông in chai-iáⁿ. </font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 13 精彩結局！我想欲koh來1 chōa精彩ê旅行！","url":"/%5Bobject%20Object%5D/alongep13/","content":"<p><a href=\"https://youtu.be/HSNfeXtjLXQ\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/86b222a1-2810-4ec7-b9a5-51b77cf67c51\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0GYHmnKP9C8InYXicpkzzI\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/9X4bhqkrgcwXMSU3pB\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-13-%E6%88%91%E6%83%B3%E6%AC%B2koh%E4%BE%861-ch%C5%8Da%E7%B2%BE%E5%BD%A9%C3%AA%E6%97%85%E8%A1%8C/id1730745763?i=1000656503083\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>進–à燒酒ná sip，ná kā tāi-chì拆分明。當時á tāi-chì是án-ne，南島ê人生成kài善良，mā真熱情hòⁿ客，真好鬥陣。問題是南島附近有1 ê lah-sap國，hit國ê lah-sap人不時nā來到島–ni̍h，看南島ê人古意，to̍h beh kâng拐beh kâng騙，beh偷也beh搶，無所不至，lóng m̄ kah人講道理，項項beh phiⁿ，siáⁿ-mi̍h to̍h beh佔贏。到尾南島ê人擋bē-tiâu，無ài koh hō͘ hia ê lah-sap人來，nā是偷走–來to̍h phah kah in叫m̄敢。Lah-sap人m̄甘願，soah四界去放風聲，做賊–ê喝lia̍h賊，講南島出現大歹人，人人過kah真淒慘。註死koh去hō͘ A郎聽–tio̍h，少年lâng khah chhóng-pōng，聽tio̍h che不仁不義ê tāi-chì，人to̍h chih-chài bē tiâu，堅心beh離鄉phah歹人，解救南島。</font><br><br></p>\n<p><font size=5>誤會tháu–開了後，A郎面紅紅，有夠歹勢，當場to̍h kā在場所有ê人會失禮。進–à應講：「無要緊–lah！Koh看tio̍h你，我是真歡喜，hit時ê gín-á-phí，chit-má已經生kah chiah將才，你to̍h kā失敗當做是好經驗，以後凡事to̍h khah斟酌–leh。Ta̍k ê mā lóng是án-ne chiâⁿ人–ê。」A明講：「我nā無tn̄g tio̍h主公，凡勢早to̍h iau死tī路邊–a。」A鳳安慰講：「Hâm lín出來旅行，真心適，koh tn̄g tio̍h gín-á時phah球ê好對手，行chit chōa真ta̍t–lah！」瘦猴mā應講：「Hâm lín se̍k-sāi真歡喜，講話mā kài投機，chit chōa來南島凡勢koh有bē少生理thang講，A郎你mài想siuⁿ chē–lah！」紅mo͘ ê A豹puh 1句講：「我是phah kah真歡喜，等–leh食飽看koh有人beh kah我phah–1-tiûⁿ-無？」A虎應講：「好–ah-lah，你che sio-phah雞á無sio-phah是ē死hiⁿh？」A豹koh應講：「Nā無sio-phah，我ê靈魂ē一直tī我ê耳空邊nauh，nauh講靈魂ê溫度無夠燒，án-ne我to̍h bē青春lah！」A虎koh應講：「你講he siáng聽有lah！來來來，ta̍k-ke燒酒繼續thîn！」Hit暝，ta̍k-ke lim酒配話，講kah m̄知影thang soah，A郎mā kā所有庫存ê chu̍t米丸á lóng the̍h出來請，南島chit pêng ê朋友kāng款o-ló kah ē tak舌。尾手瘦猴ê定期船，開始載chu̍t米丸á來南島賣，差不多是1 tang後ê tāi-chì。</font><br><br></p>\n<p><font size=5>隔轉kang，A郎精神ê時，日頭已經pha̍k kha-chhng，頭殼mā疼kah kiông-beh死，to m̄-bat lim酒，醉過暝。進–à koh笑笑ka講，你nā酒量beh koh進步，chit-má燒酒koh繼續kiat–落-去siāng有效，A郎已經驚破膽，直直叫m̄敢。Hit時虎豹兄弟已經chhōa瘦猴去chhōe南島ê大行口chih-chiap生理ê tāi-chì，A明hâm A鳳轉去船頂，kā船長講ài tī南島ke chhiân–kúi-日-á，凡勢生理講有定，to̍h ài載貨轉去賣。Sòa–落-來kúi日，講生理–ê講生理，觀光–ê四界chhit-thô參觀，船頂ê脚手nā有閒，mā輪流落船四界lau，A郎便有機會，to̍h kah進–à做夥研究刀法，sûi人無閒。</font><br><br></p>\n<p><font size=5>幾日後，瘦猴生理講soah，決定先beh買南島ê糖，米，bì-luh轉去看市草如何，nā物件銷路bē-bái，貨tháu tio̍h緊，to̍h koh轉來南島買貨，A鳳chit幾kang lóng teh觀光，mā建議瘦猴nā beh載貨tio̍h ài sūn-sòa載人客來chia觀光遊覽，應該ûn-ná是bē-bái ê生理。</font><br><br></p>\n<p><font size=5>Beh出海hit 1 kang，南島ê好朋友lóng來相送，kan-na A豹hâm人無kâng，kōaⁿ 1 kha大kha-báng，當時á是聽瘦猴講in hia工地，lóng ē有竹雞á來teh chhōe麻煩，講伊ê靈魂teh喊喝，一定ài去sio-phah，nā無，伊ê靈魂絕對bē放伊soah。A郎in 1 tīn人chit幾kang tī南島hông熱情招待，beh離開ê時，心內ûn-ná m̄-kam m̄-kam，m̄-koh人生to̍h是án-ne，有時鬥陣有時分開，講再會了後，sûi koh期待後páiⁿ再相會，分開了後顛倒jú相思。今á日猶原tī水泉伯á響亮ê歌聲–ni̍h，beh轉去故鄉ê船，lī岸jú來jú遠。</font><br><br></p>\n<p><font size=5>時間ná箭teh飛，半tang siŭ–1-ē to̍h過去–ah，A郎照hit chūn tī船頂ê約束，半年了後，beh tī港都瘦猴ê公司再相會，1 chōa路行–過-來，半tang前旅行種種ê記智，koh 1項1項浮在眼前。到瘦猴hia ê時，ta̍k ê lóng已經到位，1 tīn人，kāng款chio去瘦猴慣勢ê hit間餐廳食飯開講。A鳳kāng款teh做酒樓ê生理，m̄-koh múi 1 kùi lóng ē來港都，hâm瘦猴in phah 1場野球比賽，「鳳凰酒樓」對「猛猴聯合會」，投手kah打者ê車拼，iā tio̍h是青春ê美夢kah熱情，繼續進入延長賽。鳳凰酒樓chu̍t米丸á口味jú做jú chē，已經成立分店專工teh bē丸á，kok庄社mā開始開分店，koh to̍h ài應付賣去南島ê gia̍h，辛勞jú chhiàⁿ jú chē。A明kài khiáu，是讀冊讀kah頭殼khong-khong，瘦猴留伊tī港都tàu脚手，教伊án-chóaⁿ kā冊教ê學問應用tī實務，A明真好牽教，學真緊，chit-má已經kah德–à kāng款是公司第二khám ê人物，主要是負責生理經營hit方面，認真thàn錢beh救天下萬民。A豹mā是人才，到港都無jōa久，bat-tah gia̍h–leh，1 ê人去竹圍á，kā hia ê竹雞á phah kah叫m̄敢，koh翻頭來叫伊老大，聽講是去hō͘伊靈魂ê熱度影響–tio̍h，ta̍k ê你兄我弟sio稱呼，sòa–落-來koh beh tòe A豹轉去南島對抗lah-sap國ê人。</font><br><br></p>\n<p><font size=5>咱故事ê主角A郎leh？其實chit-má已經是真好過日–ah，A鳳賣ê ta̍k粒丸á，lóng有hō͘ A郎顧問費，丸á生理koh ka-ia̍h，A郎已經m̄免煩惱錢ê tāi-chì，厝–ni̍h mā chhiàⁿ 1 ê長工teh kā爸母tàu做khang-khòe，有閒to̍h sī大chhōa–leh四界去遊覽，nā看tio̍h不仁不義ê tāi-chì，to̍h去tàu解決，生活無siáⁿ負擔，消遙自在。你nā有機會去問A郎，問伊chit-má siāng想beh創siáⁿ，我teh想，凡勢伊ē kā你應講：「我想beh hâm我hia ê好朋友，koh來1遍精彩ê旅行！」</font><br><br></p>\n<hr>\n<br>\n<font size=5>Chìn--à sio-chiú ná sip, ná kā tāi-chì thiah hun-bêng. Tang-sî-á tāi-chì sī án-ne, Lâm-tó ê lâng seⁿ-sêng kài siān-liông, mā chin jia̍t-chêng hòⁿ-kheh, chin hó tàu-tīn. Būn-tê sī Lâm-tó hū-kīn ū 1 ê lah-sap-kok, hit kok ê lah-sap-lâng put-sî nā lâi-kàu tó--ni̍h, khòaⁿ Lâm-tó ê lâng kó͘-ì, to̍h beh kâng koái beh kâng phiàn, beh thau iā beh chhiúⁿ, bû-só͘-put-chì, lóng m̄ kah lâng kóng tō-lí, hāng-hāng beh phiⁿ, siáⁿ-mi̍h to̍h beh chiàm-iâⁿ. Kàu-bóe Lâm-tó ê lâng tòng-bē-tiâu, bô ài koh hō͘ hia ê lah-sap-lâng lâi, nā sī thau-cháu--lâi to̍h phah kah in kiò m̄-káⁿ. Lah-sap-lâng m̄ kam-goān, soah sì-kè khì pàng hong-siaⁿ, chò chha̍t--ê hoah lia̍h-chha̍t, kóng Lâm-tó chhut-hiān tōa pháiⁿ-lâng, lâng-lâng kòe kah chin chhi-chhám.  Chù-sí koh khì hō͘ A-lông thiaⁿ--tio̍h, siàu-liân-lâng khah chhóng-pōng, thiaⁿ tio̍h che put-jîn put-gī ê tāi-chì, lâng to̍h chih-chài bē tiâu, kian-sim beh lī-hiong phah pháiⁿ-lâng, kái-kiù Lâm-tó.</font>\n<br><br><p>\n\n<p><font size=5>Gō͘-hōe tháu–khui liáu-āu, A-lông bīn âng-âng, ū kàu pháiⁿ-sè, tong-tiûⁿ to̍h kā chāi-tiûⁿ só͘-ū ê lâng hōe sit-lé. Chìn–à ìn kóng: “Bô iàu-kín–lah! Koh khòaⁿ tio̍h lí, góa sī chin hoaⁿ-hí, hit sî ê gín-á-phí, chit-má í-keng seⁿ kah chiah chiòng-châi, lí to̍h kā sit-pāi tòng-chò sī hó keng-giām, í-āu hoân-sū to̍h khah chim-chiok–leh. Ta̍k ê mā lóng sī án-ne chiâⁿ lâng–ê.” A-bêng kóng: “Góa nā bô tn̄g tio̍h chú-kong, hoān-sè chá to̍h iau-sí tī lō͘-piⁿ–a.” A-hōng an-ùi kóng: “Hâm lín chhut-lâi lú-hêng, chin sim-sek, koh tn̄g tio̍h gín-á sî phah kiû ê hó tùi-chhiú, kiâⁿ chit chōa chin ta̍t–lah!” Sán-kâu mā ìn kóng: “Hâm lín se̍k-sāi chin hoaⁿ-hí, kóng-ōe mā kài tâu-ki, chit chōa lâi Lâm-tó hoān-sè koh ū bē chió seng-lí thang kóng, A-lông lí mài siūⁿ siuⁿ chē–lah!”  ng-mo͘ ê A-pà puh 1 kù kóng: “Góa sī phah kah chin hoaⁿ-hí, tán–leh chia̍h-pá khòaⁿ koh ū lâng beh kah góa phah–1-tiûⁿ-bô?” A-hó͘ ìn kóng: “Hó–ah-lah, lí che sio-phah ke-á bô sio-phah sī ē sí hiⁿh?” A-pà koh ìn kóng: “Nā bô sio-phah, góa ê lêng-hûn ē it-ti̍t tī góa ê hīⁿ-khang piⁿ nauh, nauh kóng lêng-hûn ê un-tō͘ bô-kàu sio, án-ne góa to̍h bē chheng-chhun lah!” A-hó͘ koh ìn kóng: “Lí kóng he siáng thiaⁿ ū lah! Lâi lâi lâi, ta̍k-ke sio-chiú kè-sio̍k thîn!” Hit mê, ta̍k-ke lim chiú phòe ōe, kóng kah m̄ chai-iáⁿ thang soah, A-lông mā kā só͘-ū khò͘-chûn ê chu̍t-bí-oân-á lóng the̍h chhut-lâi chhiáⁿ, Lâm-tó chit pêng ê pêng-iú kāng-khoán o-ló kah ē tak-chi̍h. Bóe-chhiú Sán-kâu ê tēng-kî chûn, khai-sí chài chu̍t-bí-oân-á lâi Lâm-tó bē, chha-put-to sī 1 tang āu ê tāi-chì.</font><br><br></p>\n<p><font size=5>Keh-tńg-kang, A-lông cheng-sîn ê sî, ji̍t-thâu í-keng pha̍k kha-chhng, thâu-khak mā thiàⁿ kah kiông-beh sí, to m̄-bat lim chiú, chùi kòe mê. Chìn–à koh chhiò-chhiò ka kóng, lí nā chiú-liōng beh koh chìn-pō͘, chit-má sio-chiú koh kè-sio̍k kiat–lo̍h-khì siāng ū hāu, A-lông í-keng kiaⁿ phòa-táⁿ, ti̍t-ti̍t kiò m̄-káⁿ. Hit-sî hó͘-pà hiaⁿ-tī í-keng chhōa Sán-kâu khì chhōe Lâm-tó ê tōa hâng-kháu chih-chiap seng-lí ê tāi-chì, A-bêng khâm A-hōng tńg-khì chûn-téng, kā chûn-tiúⁿ kóng ài tī Lâm-tó ke chhiân–kúi-ji̍t-á, hoān-sè seng-lí kóng ū tiāⁿ, to̍h ài chài-hòe tńg-khì bē. Sòa–lo̍h-lâi kúi ji̍t, kóng seng-lí–ê kóng seng-lí, koan-kong–ê sì-kè chhit-thô chham-koan, chûn-téng ê kha-chhiú nā ū êng, mā lûn-liû lo̍h-chûn sì-kè lau, A-lông piān ū ki-hōe, to̍h kah Chìn–à chò-hóe gián-kiù to-hoat, sûi lâng bô-êng.</font><br><br></p>\n<p><font size=5>Kúi ji̍t āu, Sán-kâu seng-lí kóng soah, koat-tēng seng beh bé Lâm-tó ê thn̂g, bí, bì-luh tńg-khì khòaⁿ chhī-chháu jû-hô, nā mi̍h-kiāⁿ siau-lō͘ bē-bái, hòe tháu tio̍h kín, to̍h koh tńg-lâi Lâm-tó bé hòe, A-hōng chit kúi kang lóng teh koan-kong, mā kiàn-gī Sán-kâu nā beh chài-hòe tio̍h ài sūn-sòa chài lâng-kheh lâi chia koan-kong iû-lám, èng-kai ûn-ná sī bē-bái ê seng-lí.</font><br><br></p>\n<p><font size=5>Beh chhut-hái hit 1 kang, Lâm-tó ê hó pêng-iú lóng lâi sio-sàng, kan-na A-pà hâm lâng bô kâng, kōaⁿ 1 kha tōa kha-báng, tang-sî-á sī thiaⁿ Sán-kâu kóng in hia kang-tē, lóng ē ū tek-ke-á lâi teh chhōe mâ-hoân, kóng i ê lêng-hûn teh hán-hoah, it-tēng ài khì sio-phah, nā bô, i ê lêng-hûn choa̍t-tùi bē pàng i soah. A-lông in 1 tīn lâng chit kúi kang tī Lâm-tó hông jia̍t-chêng chiau-thāi, beh lī-khui ê sî, sim-lāi ûn-ná m̄-kam m̄-kam, m̄-koh jîn-seng to̍h sī án-ne, ū sî tàu-tīn ū sî hun-khui, kóng chài-hōe liáu-āu, sûi koh kî-thāi āu páiⁿ chài siong-hōe, hun-khui liáu-āu tian-tó jú siuⁿ-si. Kin-á-ji̍t iû-goân tī Chúi-chôaⁿ-peh-á hiáng-liāng ê koa siaⁿ–ni̍h, beh tńg-khì kò͘-hiong ê chûn, lī hōaⁿ jú lâi jú hn̄g.</font><br><br></p>\n<p><font size=5>Sî-kan ná chìⁿ teh poe, pòaⁿ tang siŭ–1-ē to̍h kòe-khì–ah, A-lông chiàu hit chūn tī chûn-téng ê iok-sok, pòaⁿ-nî liáu-āu, beh tī Káng-to͘ Sán-kâu ê kong-si chài siong-hōe, 1 chōa lō͘ kiâⁿ–kòe-lâi, pòaⁿ tang chêng lú-hêng chióng-chióng ê kì-tì, koh 1 hāng 1 hāng phû chāi gán-chêng. Kàu Sán-kâu hia ê sî, ta̍k ê lóng í-keng kàu ūi, 1 tīn lâng,  kāng-khoán chio khì Sán-kâu koàn-sì ê hit keng chhan-thiaⁿ chia̍h-pn̄g khai-káng. A-hōng kāng-khoán teh chò chiú-lâu ê seng-lí, m̄-koh múi 1 kùi lóng ē lâi Káng-to͘, hâm Sán-kâu in phah 1 tiûⁿ iá-kiû pí-sài, “Hōng-hông Chiú-lâu” tùi “Béng-kâu Liân-ha̍p-hōe”, tâu-chhiú kah táⁿ-chiá ê chhia-piàⁿ, iā tio̍h sī chheng-chhun ê bí-bāng kah jia̍t-chêng, kè-sio̍k chìn-ji̍p iân-tn̂g-sài. Hōng-hông Chiú-lâu chu̍t-bí-oân-á kháu-bī jú chò jú chē, í-keng sêng-li̍p hun-tiàm choan-kang teh bē oân-á, kok chng-siā mā khai-sí khui hun-tiàm, koh to̍h ài èng-hù bē khì Lâm-tó ê gia̍h, sin-lô jú chhiàⁿ jú chē. A-bêng kài khiáu, sī tha̍k-chheh tha̍k kah thâu-khak khong-khong, Sán-kâu lâu i tī Káng-to͘ tàu-kha-chhiú, kà i án-chóaⁿ kā chheh kà ê ha̍k-būn èng-iōng tī si̍t-bū, A-bêng chin hó khan-kà, o̍h chin kín, chit-má í-keng kah Tek–à kāng-khoán sī kong-si tē jī khám ê jîn-bu̍t, chú-iàu sī hū-chek seng-lí keng-êng hit hong-bīn, jīn-chin thàn-chîⁿ beh kiù thian-hā bān-bîn. A-pà mā sī jîn-châi, kàu Káng-to͘ bô-jōa-kú, bat-tah gia̍h–leh, 1 ê lâng khì Tek-ûi-á, kā hia ê tek-ke-á phah kah kiò m̄-káⁿ, koh hoan-thâu lâi kiò i láu-tōa, thiaⁿ kóng sī khì hō͘ i lêng-hûn ê jia̍t-tō͘ éng-hióng–tio̍h, ta̍k ê lí-hiaⁿ-góa-tī sio chheng-ho͘, sòa–lo̍h-lâi koh beh tòe A-pà tńg-khì Lâm-tó tùi-khòng lah-sap kok ê lâng.</font><br><br></p>\n<p><font size=5>Lán kò͘-sū ê chú-kak A-lông leh? Kî-si̍t chit-má í-keng sī chin hó kòe-ji̍t–ah, A-hōng bē ê ta̍k lia̍p oân-á, lóng ū hō͘ A-lông kò͘-būn hùi, oân-á seng-lí koh ka-ia̍h, A-lông í-keng m̄-bián hoân-ló chîⁿ ê tāi-chì, chhù–ni̍h mā chhiàⁿ 1 ê tn̂g-kang teh kā pē-bú tàu chò khang-khòe, ū-êng to̍h sī-tōa chhōa–leh sì-kè khì iû-lám, nā khòaⁿ tio̍h put-jîn put-gī ê tāi-chì, to̍h khì tàu kái-koat, seng-oa̍h bô siáⁿ hū-tam, siau-iâu chū-chāi. Lí nā ū ki-hōe khì mn̄g A-lông, mn̄g i chit-má siāng siūⁿ beh chhòng-siáⁿ, góa teh siūⁿ, hoān-sè i ē kā lí ìn kóng: “Góa siūⁿ beh hâm góa hia ê hó pêng-iú, koh lâi 1 piàn cheng-chhái ê lú-hêng!”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎片頭尾】EP. 1 答嘴鼓","url":"/%5Bobject%20Object%5D/alongep14/","content":"<p><font size=5>EP. 1 片頭</font></p>\n<iframe src='https://www.youtube.com/embed/woZ0sKGHRvo?si=Yzekvrp5VZldtZgG' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，本季goán準備1 ê故事，beh來講hō͘各位聽，內容保証精彩phang-phài。</font><br><br></p>\n<p><font size=5>是ka-tī po khah bē chhàu-chho nih！</font><br><br></p>\n<p><font size=5>Eh，無膨風1–ē，是beh án-chóaⁿ siâⁿ人繼續聽，臭彈pûn雞胿kài要緊–lah！等–leh人走了了beh án-chóaⁿ？Ah…，好，我繼續紹介，這piàn故事是專工邀請台文大師「做工á人」為咱節目特別寫ê全新故事，koh邀請tio̍h專業ê配音員來替咱錄音…</font><br><br></p>\n<p><font size=5>Ah明明to̍h是你ka-tī 烏白chòaⁿ ê故事，koh the̍h手機á去hō͘ lín厝邊錄音，siáⁿ-mih大師，toh來ê專業配音員。</font><br><br></p>\n<p><font size=5>M̄-thang koh thuh臭–ah-lah，án-ne我是有才調主持hiⁿh，大師lóng mā是án-ne ka-tī臭彈chhèng–起-來-ê，拜托你嘴seng that–leh，等–leh我請你去食肉圓–lah。</font><br><br></p>\n<p><font size=5>你講–ê hōⁿ，我koh beh配四神湯ŏ͘。</font><br><br></p>\n<p><font size=5>好–lah好–lah，án-ne sòa–落-來請ta̍k-ke做夥來欣賞goán無暝無日，用心製作ê故事，A郎，請奏音樂…</font><br><br></p>\n<p><font size=5>明明to̍h真chhìn-chhái…</font><br><br></p>\n<p><font size=5>救人喔…</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó，hoan-gêng siu-thiaⁿ chò-kang-á-lâng pha-kheh-su̍h-to͘h，pún kùi goán chún-pī 1 ê kò͘-sū，beh lâi kóng hō͘ kok-ūi thiaⁿ，lōe-iông pó-chèng cheng-chhái phang-phài.</font>\n<br><br><p>\n\n<p><font size=5>Sī ka-tī po khah bē chhàu-chho nih!</font><br><br></p>\n<p><font size=5>Eh，bô phòng-hong1–ē，sī beh án-chóaⁿ siâⁿ lâng kè-sio̍k thiaⁿ，chhàu-tōaⁿ pûn ke-kui kài iàu-kín–lah！Tán–leh lâng cháu liáu-liáu beh án-chóaⁿ？Ah…，hó，góa kè-sio̍k siāu-kài，chit piàn kò͘-sū sī choan-kang iau-chhiáⁿ Tâi-bûn tāi-su “Chò-kang-á-lâng” ūi lán chiat-bo̍k te̍k-pia̍t siá ê choân-sin kò͘-sū, koh iau-chhiáⁿ tio̍h choan-gia̍p ê phòe-im-oân lâi thè lán lo̍k-im…</font><br><br></p>\n<p><font size=5>Ah bêng-bêng to̍h sī lí ka-tī o͘-pe̍h chòaⁿ ê kò͘-sū，koh the̍h chhiú-ki-á khì hō͘ lín chhù-piⁿ lo̍k-im, siáⁿ-mih tāi-su，toh lâi ê choan-gia̍p phòe-im-oân。</font><br><br></p>\n<p><font size=5>M̄-thang koh thuh-chhàu–ah-lah，án-ne góa sī ū châi-tiāu chú-chhî hiⁿh，tāi-su lóng mā sī án-ne ka-tī chhàu-tōaⁿ chhèng–khí-lâi-ê，pài-thok lí chhùi seng that–leh，tán–leh góa chhiáⁿ lí khì chia̍h bah-oân–lah。</font><br><br></p>\n<p><font size=5>Lí kóng–ê hōⁿ, góa koh beh phòe sù-sîn-thng ŏ͘.</font><br><br></p>\n<p><font size=5>Hó–lah hó–lah，án-ne sòa–lo̍h-lâi chhiáⁿ ta̍k-ke chò-hóe lâi him-sióng goán bô-mê-bô-ji̍t, iōng-sim chè-chok ê kò͘-sū，A-lông，chhiáⁿ chàu im-ga̍k…</font><br><br></p>\n<p><font size=5>Bêng-bêng to̍h chin chhìn-chhái…</font><br><br></p>\n<p><font size=5>Kiù lâng o͘h…</font><br><br></p>\n<hr>\n<p><font size=5>EP. 1 片尾</font></p>\n<iframe src='https://www.youtube.com/embed/woZ0sKGHRvo?si=tLIAi25VpheC-Exv&amp;start=530' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>到底咱明華kah A桃ê誤解kám tháu ē開，A桃腹肚內ê囡á，明華kám  beh chhē-siàu？劇情已經進行到上高潮</font><br><br></p>\n<p><font size=5>M̄ tio̍h chhut lah！Tú-chiah teh講古你是teh tuh-ku hio͘h？</font><br><br></p>\n<p><font size=5>Ĕ！是a婆hit chhut喔，好！Tú-chiah咱故事講到a婆–ā thiám kah beh死，the tī 椅á頂，人老bē kham-chit操siuⁿ thiám，soah chŏaⁿ án-ne目睭kheh kheh bē喘氣，in老伴–ê khioh柴–轉-來，kám有法度接受chiah nī酷刑ê事實？Mo͘h–轉-來ê桃á iû-koh beh如何是好–neh！</font><br><br></p>\n<p><font size=5>人a婆是teh歇睏niâ，mài烏白kâng判死刑lah！</font><br><br></p>\n<p><font size=5>Án-ne判無期–ê kám ē-sái？</font><br><br></p>\n<p><font size=5>你是法官 o͘h！</font><br><br></p>\n<p><font size=5>好，到底a婆生死如何？A公koh再來ài面對siáⁿ款ê命運–lē？邀請各位聽眾朋友後禮拜kāng 1 ê時間，繼續來收聽咱精彩ê故事──A婆婆婆婆婆婆！</font><br><br></p>\n<p><font size=5>是A郎m̄-sī a婆lah！Ta̍k-ke ài koh來ŏ͘！Eh！肉圓leh？肉圓！Tìⁿ無聽–leh hiⁿh？</font><br><br></p>\n<hr>\n<br>\n<font size=5>Tàu-té lán Bêng-hôa kah A-thô ê gō͘-kái kám tháu ē khui, A-thô pak-tó͘ lāi ê gín-á, Bêng-hôa kám beh chhē-siàu? Kio̍k-chêng í-keng chìn-hêng kàu siōng ko-tiau</font>\n<br><br><p>\n\n<p><font size=5>M̄ tio̍h chhut lah！Tú-chiah teh kóng-kó͘ lí sī teh tuh-ku hio͘h？</font><br><br></p>\n<p><font size=5>Ĕ！Sī a-pô hit chhut o͘h，hó！Tú-chiah lán kò͘-sū kóng kàu a-pô–ā thiám kah beh sí，the tī í-á téng，lâng lāu bē kham-chit chhau siuⁿ thiám，soah chŏaⁿ án-ne ba̍k-chiu kheh kheh bē chhoán-khùi，in láu-phōaⁿ–ê khioh chhâ–tńg-lâi，kám ū hoat-tō͘ chiap-siū chiah nī khok-hêng ê sū-si̍t？Mo͘h–tńg-lâi ê thô-á iû-koh beh jû-hô sī hó–neh！</font><br><br></p>\n<p><font size=5>Lâng a-pô sī teh hioh-khùn niâ, mài o͘-pe̍h kâng phòaⁿ sí-hêng lah!</font><br><br></p>\n<p><font size=5>Án-ne phòaⁿ bû-kî–ê kám ē-sái？</font><br><br></p>\n<p><font size=5>Lí sī hoat-koaⁿ o͘h!</font><br><br></p>\n<p><font size=5>Hó, tàu-té a-pô seⁿ-sí jû-hô? A-kong koh chài-lâi ài bīn-tùi siáⁿ khoán ê miā-ūn–lē? Iau-chhiáⁿ kok-ūi thiaⁿ-chiòng pêng-iú āu lé-pài kāng 1 ê sî-kan, kè-sio̍k lâi siu-thiaⁿ lán cheng-chhái ê kò͘-sū──A pô pô pô pô pô pô!</font><br><br></p>\n<p><font size=5>Sī A-lông  m̄-sī a-pô lah! Ta̍k-ke ài koh lâi ŏ͘! Eh! Bah-oân leh? Bah-oân! Tìⁿ bô thiaⁿ–leh hiⁿh?</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 2 答嘴鼓","url":"/%5Bobject%20Object%5D/alongep15/","content":"<p><font size=5>EP. 2 片頭</font></p>\n<iframe src='https://www.youtube.com/embed/B22UJ96fAeM?si=1v812yLWU_IPX4FR' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜iû-koh tī 空中khâm各位聽眾再相會，今á日che第2齣猶原是團隊千辛萬苦，拚死拚活chiah完成ê作品，尤其是我，3暝lóng做到天光，lín看jōa辛苦to̍h好！</font><br><br></p>\n<p><font size=5>Lín厝邊確實有kā我講lín拚3暝3日！</font><br><br></p>\n<p><font size=5>He̍h-he̍h，你看，我有證人，無講白賊！</font><br><br></p>\n<p><font size=5>王chiok歹phah hoⁿh！</font><br><br></p>\n<p><font size=5>你nah ē知？He王koh ē變身3遍，有夠婊，你kám知影goán第2階段ka phah–死，準講已經過關–a，伊koh滿血khiā–起-來ê時chūn，goán 2 ê ai kah jōa悽慘jōa絕望？</font><br><br></p>\n<p><font size=5>你hit 3暝lóng teh hâm lín厝邊phah電動mah！</font><br><br></p>\n<p><font size=5>誤會，che是誤會–lah…。</font><br><br></p>\n<p><font size=5>誤會！我koh la̍k會–leh！</font><br><br></p>\n<p><font size=5>誤會我chiah hâm lí慢慢á 解說，線頂ê朋友lóng teh聽，án-ne歹看–lah！咱m̄-thang hō͘人kho̍k-kho̍k等，節目緊繼續進行，好–無？</font><br><br></p>\n<p><font size=5>是你pháiⁿ看，m̄是我pháiⁿ看neh。好–lah！各位聽眾，歹勢–lah，hō͘ lín 等，sòa–lòe咱A郎ê故事liâm-mi來，請奏音樂…。</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó，hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí iû-koh tī khong-tiong khâm kok-ūi thiaⁿ-chiòng chài siong-hōe, kin-á-ji̍t che tē 2 chhut iû-goân sī thoân-tūi chhian-sin-bān-khó͘, piàⁿ sí piàⁿ oa̍h chiah oân-sêng ê chok-phín, iû-kî sī góa, 3 mê lóng chò kàu thiⁿ-kng, lín khòaⁿ jōa sin-khó͘ to̍h hó!</font>\n<br><br><p>\n\n<p><font size=5>Lín chhù-piⁿ khak-si̍t ū kā góa kóng lín piàⁿ 3 mê 3 ji̍t!</font><br><br></p>\n<p><font size=5>He̍h-he̍h, lí khòaⁿ, góa ū chèng-jîn, bô kóng pe̍h-chha̍t!</font><br><br></p>\n<p><font size=5>Ông chiok pháiⁿ phah hoⁿh?</font><br><br></p>\n<p><font size=5>Lí nah ē chai? He ong koh ē piàn-sin 3 piàn, ū-kàu piáu, lí kám chai-iáⁿ goán tē 2 kai-tōaⁿ ka phah–sí, chún-kóng í-keng kòe-koan–a, i koh móa-hoeh khiā–khí-lâi ê sî-chūn, goán 2 ê ai kah jōa chhi-chhám jōa choa̍t-bōng?</font><br><br></p>\n<p><font size=5>Lí hit 3 mî lóng teh hâm lín chhù-piⁿ phah tiān-tōng mah!</font><br><br></p>\n<p><font size=5>Gō͘-hōe, che sī gō͘-hōe–lah….</font><br><br></p>\n<p><font size=5>Gō͘-hōe! Góa koh la̍k hōe–leh!</font><br><br></p>\n<p><font size=5>Gō͘-hōe góa chiah hâm lí bān-bān-á kái-soeh, sòaⁿ-téng ê pêng-iú lóng teh thiaⁿ, án-ne pháiⁿ-khòaⁿ–lah! Lán m̄-thang hō͘ lâng kho̍k-kho̍k tán, chiat-bo̍k kín kè-sio̍k chìn-hêng, hó–bô?</font><br><br></p>\n<p><font size=5>Sī lí pháiⁿ-khòaⁿ, m̄-sī góa pháiⁿ-khòaⁿ neh. Hó–lah! Kok-ūi thiaⁿ-chiòng, pháiⁿ-sè–lah, hō͘ lín tán, sòa–lòe lán A-lông ê kò͘-sū liâm-mi lâi, chhiáⁿ chàu im-ga̍k….</font><br><br></p>\n<hr>\n<p><font size=5>EP. 2 片尾</font></p>\n<iframe src='https://www.youtube.com/embed/B22UJ96fAeM?si=JvjH_Gr3ucxasxh7&amp;start=936' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>故事內底聽tio̍h in一家夥á án-ne，心內mā tòe leh有幸福ê感覺neh。</font><br><br></p>\n<p><font size=5>是–lah。</font><br><br></p>\n<p><font size=5>老a公kah老a-má食到hiah老–ā，感情koh hiah-nī好，mā實在hō͘人kài欣羨。</font><br><br></p>\n<p><font size=5>是–lah。</font><br><br></p>\n<p><font size=5>我感覺ang-á某生活beh幸福美滿，身體健康ûn-ná kài要緊。</font><br><br></p>\n<p><font size=5>有影。</font><br><br></p>\n<p><font size=5>Só͘-pái咱平常時to̍h ài好好á保養咱ê身體。</font><br><br></p>\n<p><font size=5>該然。</font><br><br></p>\n<p><font size=5>M̄知咱各位朋友kám bat有khû–lòe koh peh–khài，滿天全金條，beh sa soah無半條ê狀況？</font><br><br></p>\n<p><font size=5>Ĕ？</font><br><br></p>\n<p><font size=5>人koh講少年ê時chūn soān過溪，食老ê時chūn滴tio̍h鞋，chiūⁿ siap to̍h bē liap，咱beh保養tio̍h thàn少年！</font><br><br></p>\n<p><font size=5>Hăⁿ！</font><br><br></p>\n<p><font size=5>Chit-má 本電台好mi̍h beh報hō͘你知！</font><br><br></p>\n<p><font size=5>Ĕ。</font><br><br></p>\n<p><font size=5>正港仙桃肉現挽piàⁿ暝車送到實驗室，經過12 piàn獨家技術提煉，日時曝日，暗時chhiō月光，經過77 40 9 kang按古法製作，吸收日月精華chiah有ê好mi̍h，chit-má beh紹介hō͘各位聽眾。</font><br><br></p>\n<p><font size=5>M̄-thang–lah，che bē-sái！</font><br><br></p>\n<p><font size=5>A桃牌Piàng-piàng丸！</font><br><br></p>\n<p><font size=5>緊kā伊ê mai 禁–起-來！緊–leh！”Hm̀” ，請各位聽眾後禮拜kāng 1 ê 時間，繼續來收聽咱精彩ê故事，A郎！Ài koh來ŏ͘！</font><br><br></p>\n<hr>\n<br>\n<font size=5>Kó͘-su lāi-té thiaⁿ tio̍h in 1-ke-hóe-á án-ne, sim-lāi mā tòe leh ū hēng-hok ê kám-kak neh.</font>\n<br><br><p>\n\n<p><font size=5>Sī–lah.</font><br><br></p>\n<p><font size=5>Lāu a-kong kah lāu a-má chia̍h kàu hiah lāu–ā, kám-chêng koh hiah-nī hó, mā si̍t-chāi hō͘ lâng kài him-siān.</font><br><br></p>\n<p><font size=5>Sī–lah.</font><br><br></p>\n<p><font size=5>Góa kám-kak ang-á-bó͘ seng-oa̍h beh hēng-hok bí-boán, sin-thé kiān-khong ûn-ná kài iàu-kín.</font><br><br></p>\n<p><font size=5>Ū-iáⁿ.</font><br><br></p>\n<p><font size=5>Só͘-pái lán pêng-siông sî to̍h ài hó-hó-á pó-ióng lán ê sin-thé.</font><br><br></p>\n<p><font size=5>Kai-jiân.</font><br><br></p>\n<p><font size=5>M̄ chai lán kok-ūi pêng-iú kám bat ū khû–lòe koh peh–khài, móa-thiⁿ choân kim-tiâu, beh sa soah bô pòaⁿ tiâu ê chōng-hóng?</font><br><br></p>\n<p><font size=5>Ĕ?</font><br><br></p>\n<p><font size=5>Lâng koh kóng siàu-liân ê sî-chūn soān kòe khe, chia̍h lāu ê sî-chūn tih tio̍h ê, chiūⁿ siap to̍h bē liap, lán beh pó-ióng tio̍h thàn siàu-liân!</font><br><br></p>\n<p><font size=5>Hăⁿ!</font><br><br></p>\n<p><font size=5>Chit-má pún tiān-tâi hó mi̍h beh pò hō͘ lí chai!</font><br><br></p>\n<p><font size=5>Ĕ.</font><br><br></p>\n<p><font size=5>Chiàⁿ-káng sian-thô bah hiān bán piàⁿ mê-chhia sàng kàu si̍t-giām sek, keng-kòe 12 piàn to̍k-ka ki-su̍t thê-liān, ji̍t-sî pha̍k-ji̍t, àm sî chhiō goe̍h-kng, keng-kòe 77 40 9 kang àn kó͘ hoat chè-chok, khip-siu ji̍t-goa̍t cheng-hôa chiah ū ê hó mi̍h, chit-má beh siāu-kài hō͘ kok-ūi thiaⁿ-chiòng.</font><br><br></p>\n<p><font size=5>M̄-thang–lah，che bē-sái!</font><br><br></p>\n<p><font size=5>A-thô pâi Piàng-piàng-oân!</font><br><br></p>\n<p><font size=5>Kín kā i ê mai kìm–khí-lâi! Kín–leh! “Hm̀”, chhiáⁿ kok-ūi thiaⁿ-chiòng āu lé-pài kāng 1 ê sî-kan, kè-sio̍k lâi siu-thiaⁿ lán cheng-chhái ê kò͘-sū, A-lông! Ài koh lâi ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 3 答嘴鼓","url":"/%5Bobject%20Object%5D/alongep16/","content":"<p><font size=5>EP. 3 片頭</font></p>\n<iframe src='https://www.youtube.com/embed/jAzf1fymFZk?si=mzN0cI7pNbIGyNq2' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真無簡單，咱chit第3齣有趕tī時間內順利製作完成，會赴咱chit-má再次hâm各位朋友tī空中相會。</font><br><br></p>\n<p><font size=5>Án-chóaⁿ講？時間m̄是按真liōng，nah ē koh變做teh趕暝車？</font><br><br></p>\n<p><font size=5>我to̍h lóng teh phah電動ā…。</font><br><br></p>\n<p><font size=5>Koh kāng症頭，你真正死bē pìⁿ neh你！</font><br><br></p>\n<p><font size=5>Aih~。Chit遍無kāng款–lah，我to̍h khang-khòe上tú tio̍h真大ê打擊，無路消tháu，人soah變kah真lán-si，chŏaⁿ bih去電動內逃pī現實–lah！</font><br><br></p>\n<p><font size=5>有影？Taⁿ你是有要緊–無？Kám beh講出來咱參詳看māi–leh？</font><br><br></p>\n<p><font size=5>有ê tāi-chì凡勢是hō͘伊tiām-tiām-á留tī烏暗–ni̍h to̍h好，mài講–也-罷。總–是我後–來khang-khòe mā趕有出–來…，算koh交帶ē過。</font><br><br></p>\n<p><font size=5>看你平常時á lóng án-ne siáu-siáu-la̍k-la̍k，無疑悟你mā ē有心事？</font><br><br></p>\n<p><font size=5>Eh，eh，我mā是正常ê人類好–無！你kám是kā我當做別種生物？好–lah，鬱卒ê話講到chia，mài koh hō͘聽眾等！</font><br><br></p>\n<p><font size=5>OK，請奏音樂。等–leh我請你lim咖啡，你chiah ta̍uh-ta̍uh-á講hō͘我chai。</font><br><br></p>\n<p><font size=5>不如lim燒酒？</font><br><br></p>\n<p><font size=5>行kóng！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó，hoan-gêng siu-thiaⁿ chò-kang-á-lâng pha-kheh-su̍h-to͘h，chin bô kán-tan, lán chit tē 3 chhut ū kòaⁿ tī sî-kan lāi sūn-lī chè-chok oân-sêng, ē-hù lán chit-má chài chhù hâm kok-ūi pêng-iú tī khong-tiong siong-hōe.</font>\n<br><br><p>\n\n<p><font size=5>Án-chóaⁿ kóng? Sî-kan m̄-sī àn chin liōng, nah ē koh piàn chò teh kóaⁿ mê-chhia?</font><br><br></p>\n<p><font size=5>Góa to̍h lóng teh phah tiān-tōng ā….</font><br><br></p>\n<p><font size=5>Koh kāng chéng-thâu, lí chin-chiàⁿ sí bē pìⁿ neh lí.</font><br><br></p>\n<p><font size=5>Aih~. Chit piàn bô kāng-khoán–lah, góa to̍h khang-khòe siōng tú tio̍h chin tōa ê táⁿ-kek, bô lō͘ siau-tháu, lâng soah piàn kah chin lán-si, chŏaⁿ bih khí tiān-tōng lāi tô-pī hiān-si̍t–lah!</font><br><br></p>\n<p><font size=5>Ū-iáⁿ? Taⁿ lí sī ū iàu-kín–bô? Kám beh kóng chhut-lâi lán chham-siông khòaⁿ-māi–leh?</font><br><br></p>\n<p><font size=5>Ū ê tāi-chì hoān-sè sī hō͘ i tiām-tiām-á lâu tī o͘-àm–ni̍h to̍h hó, mài kóng–iā-pā. Chóng–sī góa āu–lâi khang-khòe mā ū kóaⁿ–chhut-lâi…, sǹg koh kau-tài ē kòe.</font><br><br></p>\n<p><font size=5>Khòaⁿ lí pêng-siông-sî-á lóng án-ne siáu-siáu-la̍k-la̍k, bô-gî-gō͘ lí mā ē ū sim-sū.</font><br><br></p>\n<p><font size=5>Eh, eh, góa mā sī chèng-siông ê jîn-lūi hó–bô, lí kám sī kā góa tòng-chò pa̍t chióng seng-bu̍t? Hó–lah, ut-chut ê ōe kóng kàu chia, mài koh hō͘ thiaⁿ-chiòng tán!</font><br><br></p>\n<p><font size=5>OK, chhiáⁿ cháu im-ga̍k. Tán–leh góa chhiáⁿ lí lim ka-pi, lí chiah ta̍uh-ta̍uh-á kóng hō͘ góa chai.</font><br><br></p>\n<p><font size=5>Put-jû lim sio-chiú?</font><br><br></p>\n<p><font size=5>Kiâⁿ kóng!</font><br><br></p>\n<hr>\n<p><font size=5>EP. 3 片尾</font></p>\n<iframe src='https://www.youtube.com/embed/jAzf1fymFZk?si=mflVRrBUfQsJXvY3&amp;start=816' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>可惡！可惡–ah！</font><br><br></p>\n<p><font size=5>你是koh leh受氣tó 1齣？A̍h是你teh學A郎ê台詞？</font><br><br></p>\n<p><font size=5>M̄-koán–lah，我chín to̍h是beh去hâm伊輸贏lah！</font><br><br></p>\n<p><font size=5>你tú-chiah m̄是講lóng beh放ho͘去–ah，chín nah ē koh beh反hiau？Soah-soah去–lah。Ah m̄是講ka-tī酒量kài好，lim a̍h無2罐to̍h醉kah án-ne，你jú舞tāi-chì jú bē收soah–lah。</font><br><br></p>\n<p><font size=5>講lóng人情義理，做lóng傷天害理，伊第1名–ê lah。</font><br><br></p>\n<p><font size=5>Aih…，mài án-ne–lah，你koh繼續kah hit齒–ê tak，mā是ke艱苦–ê niâ。</font><br><br></p>\n<p><font size=5>我無醉我無醉無醉，請你m̄免同情我。</font><br><br></p>\n<p><font size=5>Taⁿ醉kah開始唱歌–a。</font><br><br></p>\n<p><font size=5>我mā知影放放ho͘去siāng好，m̄-koh to̍h是khah án-chóaⁿ想lóng m̄甘願。</font><br><br></p>\n<p><font size=5>聽人ê勸–lah，好–無？人聽眾lóng koh tī空中teh聽neh。</font><br><br></p>\n<p><font size=5>Ĕ？已經開始放送–ah-o͘h，你m̄早講，害我落氣，aih…。</font><br><br></p>\n<p><font size=5>我有講ā，是你lóng無teh聽，好–ah，khah精神–leh，咱beh收尾–ah。</font><br><br></p>\n<p><font size=5>好–lah，真歡喜各位聽眾支持，收聽到siōng尾koh hō͘ lín聽tio̍h我án-ne落氣落tak，實在真歹勢，è，koh來我beh講啥？</font><br><br></p>\n<p><font size=5>Aih，我講to̍h好！咱che第3齣m̄知各位觀眾聽tio̍h有kah意–無？Nā有kah意，goán後禮拜ê節目kāng款精彩，請各位繼續來收聽tàu捧場ō͘，ló͘-la̍t，多謝！咱後禮拜空中再相會！愛–lín ŏ͘！</font><br><br></p>\n<hr>\n<br>\n<font size=5>Khó-òⁿ! Khó-òⁿ--ah! </font>\n<br><br><p>\n\n<p><font size=5>Lí sī koh leh siū-khì tó 1 chhut? A̍h sī lí teh o̍h A-lông ê tâi-sû?</font><br><br></p>\n<p><font size=5>M̄-koán–lah，góa chín to̍h sī beh khì hâm i su-iâⁿ lah！</font><br><br></p>\n<p><font size=5>Lí tú-chiah m̄ sī kóng lóng beh pàng ho͘ khì–ah, chín nah ē koh beh hoán-hiau? Soah-soah-khì–lah. Ah m̄ sī kóng ka-tī chiú-liōng kài hó, lim a̍h bô 2 koàn to̍h chùi kah án-ne, lí jú bú tāi-chì jú bē siu-soah–lah.</font><br><br></p>\n<p><font size=5>Kóng lóng jîn-chêng-gī-lí, chò lóng siong-thian hāi-lí, i tē 1 miâ–ê lah.</font><br><br></p>\n<p><font size=5>Aih…, mài án-ne–lah，lí koh kè-sio̍k kah hit khí–ê tak，mā sī ke kang-khó͘–ê niâ.</font><br><br></p>\n<p><font size=5>Góa bô chùi góa bô chùi bô chùi, chhiáⁿ lí m̄-bián tông-chêng góa.</font><br><br></p>\n<p><font size=5>Taⁿ chùi kah khai-sí chhiùⁿ-koa–a.</font><br><br></p>\n<p><font size=5>Góa mā chai-iáⁿ pàng pàng ho͘ khì siāng hó, m̄-koh to̍h sī khah án-chóaⁿ siūⁿ lóng m̄ kam-goān.</font><br><br></p>\n<p><font size=5>Thiaⁿ lâng ê khǹg–lah, hó–bô? Lâng thiaⁿ-chiòng koh tī khong-tiong teh thiaⁿ neh.</font><br><br></p>\n<p><font size=5>Ĕ? Í-keng khai-sí hòng-sàng–ah-o͘h, lí m̄ chá kóng, hāi góa làu-khùi, aih….</font><br><br></p>\n<p><font size=5>Góa ū kógn ā, sī lí lóng bô teh thiaⁿ, hó–ah, khah cheng-sîn–leh, lán beh siu-bóe–ah.</font><br><br></p>\n<p><font size=5>Hó–lah, chin hoaⁿ-hí kok-ūi thiaⁿ-chiòng chi-chhî, siu-thiaⁿ kàu siōng bóe koh hō͘ lín thiaⁿ tio̍h góa án-ne làu-khùi-làu-tak, si̍t-chāi chin pháiⁿ-sè, è, koh lâi góa beh kóng siáⁿ?</font><br><br></p>\n<p><font size=5>Aih, góa kóng to̍h hó, lán che tē 3 chhut m̄ chai kok-ūi koan-chiòng thiaⁿ tio̍h ū kah-ì–bô? Nā ū kah-ì, góan āu lé-pài ê chiat-bo̍k kāng-khoán cheng-chhái, chhiáⁿ kok-ūi kè-sio̍k lâi siu-thiaⁿ tàu phâng-tiûⁿ ō͘, ló͘-la̍t, to-siā! Lán āu lé-pài khong-tiong chài siong-hōe! Ài–lín ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 4 答嘴鼓","url":"/%5Bobject%20Object%5D/alongep17/","content":"<p><font size=5>EP. 4 片頭</font></p>\n<iframe src='https://www.youtube.com/embed/YxMcaPUNJxE?si=GnxglQxiiHfdp3Fk' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，時間過tio̍h chiâⁿ緊，目nih-á猶閣1禮拜，m̄知chit禮拜各位聽眾朋友過tio̍h好–無？</font><br><br></p>\n<p><font size=5>看你心情bē-bái án-ne，kám是頂禮拜teh操煩ê tāi-chì lóng解決–ah？</font><br><br></p>\n<p><font size=5>He koh想想–leh mā bô sáⁿ–lah，換1 ê想法心to̍h ke真清，人生短短á niâ，ài過ho͘ khah歡喜–leh，mā多謝你hit kang聽我酒醉kho̍k-kho̍k tâu，我無要緊–ah，顛倒是咱ê配音大師出淡薄á狀況neh。</font><br><br></p>\n<p><font size=5>Lín厝邊是án-chóaⁿ？有要緊–無？</font><br><br></p>\n<p><font size=5>Mā m̄是siáⁿ-mih大tāi-chì，to hit kang in少爺破病，chit禮拜to̍h khah無心思tàu-saⁿ-kāng。</font><br><br></p>\n<p><font size=5>Gín-á 破病lóng加減á ē–lah，kám有kài嚴重？</font><br><br></p>\n<p><font size=5>Mā無，to̍h是感冒niâ，m̄-koh he幼gín-á，toh位艱苦khah bē曉講，nā發燒人to̍h siān-tauh-tauh，mā khah ē烏白hoe，做sī大–ê to̍h ē真費神，mā khah無心思khang-khòe。</font><br><br></p>\n<p><font size=5>是lah！Gín-á nā身苦病痛，做爸母–ê to̍h操心peh腹，天下爸母心–lah。</font><br><br></p>\n<p><font size=5>Chhiūⁿ咱故事ê主角A郎，mā是想beh離開厝去外口走chông，當然in爸母一定ē煩惱，sòa–lòe咱to̍h繼續來聽看故事ē án-chóaⁿ進行。</font><br><br></p>\n<p><font size=5>請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, sî-kan kòe tio̍h chiâⁿ kín, ba̍k-nih-á iû-koh 1 lé-pài, m̄ chai chit lé-pài kok-ūi thiaⁿ-chiòng pêng-iú kòe tio̍h hó--bô?</font>\n<br><br><p>\n\n<p><font size=5>Khòaⁿ lí sim-chêng bē-bái án-ne, kám sī téng lé-pài teh chhau-hoân ê tāi-chì lóng kái-koat–ah?</font><br><br></p>\n<p><font size=5>He koh siūⁿ-siūⁿ–leh mā bô sáⁿ–lah, ōaⁿ 1 ê siūⁿ-hoat sim to̍h ke chin chheng, jîn-seng té-té-á niâ, ài kòe ho͘ khah hoaⁿ-hí–leh, mā to-siā lí hit kang thiaⁿ góa chiú-chùi kho̍k-kho̍k tâu, góa bô iàu-kín–ah, tian-tó sī lán ê phòe-im tāi-su chhut tām-po̍h-á chōng-hóng neh.</font><br><br></p>\n<p><font size=5>Lín chhù-piⁿ sī án-chóaⁿ? Ū iàu-kín–bô?</font><br><br></p>\n<p><font size=5>Mā m̄ sī siáⁿ-mih tōa tāi-chì, to hit-kang in siàu-iâ phòa-pēⁿ, chit lé-pài to̍h khah bô sim-su tàu-saⁿ-kāng.</font><br><br></p>\n<p><font size=5>Gín-á phòa-pēⁿ lóng ke-kiám-á ē–lah, kám ū kài giâm-tiōng?</font><br><br></p>\n<p><font size=5>Mā bô, to̍h sī kám-mō͘ niâ, m̄-koh he iù gín-á, toh ūi kan-khó͘ khah bē-hiáu kóng, nā hoat-sio lâng to̍h siān-tauh-tauh, mā khah ē o͘-pe̍h hoe, chò sī-tōa–ê to̍h ē chin hùi-sîn, mā khah bô sim-sū khang-khòe.</font><br><br></p>\n<p><font size=5>Sī–lah! Gín-á nā sin-khó͘-pēⁿ-thiàⁿ, chò pē-bú–ê to̍h chhau-sim-peh-pak, thian-hā pē-bú sim–lah.</font><br><br></p>\n<p><font size=5>Chhiūⁿ lán kò͘-sū ê chū-kak A-lông, mā sī siūⁿ beh lī-khui chhù khì gōa-kháu cháu-chông, tong-jiân in pē-bú it-tēng ē hoân-ló, sòa–lòe lán to̍h kè-sio̍k lâi thiaⁿ khòaⁿ kò͘-sū ē án-chóaⁿ chìn-hêng.</font><br><br></p>\n<p><font size=5>Chhiáⁿ cháu im-ga̍k!</font><br><br></p>\n<hr>\n<p><font size=5>EP. 4 片尾</font></p>\n<iframe src='https://www.youtube.com/embed/YxMcaPUNJxE?si=bvBrHPzIy0EDtTpF&amp;start=618' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>咱tú-chiah講tio̍h少爺，其實少爺koh有另外1 pha故事neh。</font><br><br></p>\n<p><font size=5>M̆，你m̄-to̍h講來鼻phang–leh?</font><br><br></p>\n<p><font size=5>好ŏ͘，hit日阮厝邊chhōa少爺去公園chhit-thô，結果少爺khâm伊kāng iân ê gín-á講台語lóng bē通neh！</font><br><br></p>\n<p><font size=5>Ĕ，nah ē án-ne？講台語tī台灣kám m̄是真正常ê tāi-chì？Chit-má ê gín-á kám講lóng bē-hiáu講–ah？</font><br><br></p>\n<p><font size=5>To̍h是án-ne m̄，咱lóng lia̍h準chit-má台語 koh kài流通–leh，m̄-koh事實to̍h m̄是án-ne。前kúi-kang-á我去hông請，kāng桌–ê有1對爸母chhōa in ê gín-á做夥來食桌，hit ê ma-ma無khâm in後生講半句台語neh，m̄-koh伊nā beh sóa菜ê時，伊lóng ē講「歹勢，歹勢」，chit 2字是我hit kang聽tio̍h伊講ê唯一1句台語。Chit-má ê爸母m̄ kā in ka-tī ê母語教hō͘ gín-á ē-hiáu，台語無人傳承，自然to̍h ē變chit款。</font><br><br></p>\n<p><font size=5>Án-ne真m̄-thang neh，繼續án-ne台語ē無–去ŏ͘。</font><br><br></p>\n<p><font size=5>我聽tio̍h mā kài煩惱，m̄-koh我mā m̄知影ē-tàng ke做siáⁿ-hòe，ke̍k-ke mā是kā goán tau ê gín-á 教ho͘好，盡量使用台灣話過日，nā無我mā無步–ā。</font><br><br></p>\n<p><font size=5>Mā有影，咱to̍h ài盡量來影響咱seng-khu邊ê人，ùi ka-tī做中心hō͘ chit ê觀念thòaⁿ–出-去，nā有khah chē人ē-tàng kāng心來做，相信狀況ē變khah好！</font><br><br></p>\n<p><font size=5>有影–lah，咱koh繼續講台語，台語出頭天–lah！</font><br><br></p>\n<p><font size=5>Ta̍k-ke後禮拜koh來kah goán空中再相會ŏ͘！</font><br><br></p>\n<hr>\n<br>\n<font size=5>Lán tú-chiah kóng tio̍h siàu-iâ, kî-si̍t siàu-iâ koh ū lēng-gōa 1 pha kò͘-sū neh.</font>\n<br><br><p>\n\n<p><font size=5>M̆, lí m̄-to̍h kóng lâi phīⁿ-phang–leh?</font><br><br></p>\n<p><font size=5>Hó ŏ͘, hit ji̍t goán chhù-piⁿ chhōa siàu-iâ khì kong-hn̂g chhit-thô, kiat-kó siàu-iâ khâm i kāng iân ê gín-á kóng Tâi-gí lóng bē thong neh!</font><br><br></p>\n<p><font size=5>Ĕ, nah ē án-ne? Kóng Tâi-gí tī Tâi-oân kám m̄-sī chin chèng-siông ê tāi-chì? Chit-má ê gín-á kám kóng lóng bē-hiáu kóng–ah?</font><br><br></p>\n<p><font size=5>To̍h sī án-ne m̄, lán lóng lia̍h-chún chit-má Tâi-gí koh kài liû-thong–leh, m̄-koh sū-si̍t to̍h m̄-sī án-ne. Chêng kúi-kang-á góa khì hông chhiáⁿ, kāng toh–ê ū 1 tùi pē-bú chhōa in ê gín-á chò-hóe lâi chia̍h toh, hit ê ma-ma bô khâm in hāu-seⁿ kóng pòaⁿ kù Tâi-gí neh, m̄-koh i nā beh sóa chhài ê sî, i lóng ē kóng “Pháiⁿ-sè, pháiⁿ-sè”, chit 2 jī sī góa hit kang thiaⁿ tio̍h i kóng ê ûi-it 1 kù Tâi-gí. Chit-má ê pē-bú m̄ kā in ka-tī ê bó-gí kà hō͘ gín-á ē-hiáu, Tâi-gí bô lâng thoân-sêng, chū-jiân to̍h ē piàn chò chit khoán.</font><br><br></p>\n<p><font size=5>Án-ne chin m̄-thang neh, kè-sio̍k án-ne Tâi-gí ē bô–khì ŏ͘.</font><br><br></p>\n<p><font size=5>Góa thiaⁿ tio̍h mā kài hoân-ló, m̄-koh góa mā m̄ chai-iáⁿ ē-tàng ke chò siáⁿ-hòe, ke̍k-ke mā sī kā goán tau ê gín-á kà ho͘ hó, chīn-liōng sú-iōng Tâi-oân-ōe kòe ji̍t, nā bô góa mā bô pō͘–ā.</font><br><br></p>\n<p><font size=5>Mā ū-iáⁿ, lán to̍h ài chīn-liōng lâi éng-hióng lán seng-khu piⁿ ê lâng, ùi ka-tī chò tiong-sim hō͘ chit ê koan-liām thòaⁿ–chhut-khì, nā ū khah chē lâng ē-tàng kāng-sim lâi chò, siong-sìn chōng-hóng ē piàn khah hó.</font><br><br></p>\n<p><font size=5>Ū-iáⁿ–lah, lán koh kè-sio̍k kóng Tâi-gí, Tâi-gí chhut-thâu-thiⁿ–lah!</font><br><br></p>\n<p><font size=5>Ta̍k-ke āu lé-pài koh lâi kah goán khong-tiong chài siong-hōe ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 5 答嘴鼓","url":"/%5Bobject%20Object%5D/alongep18/","content":"<p><font size=5>EP. 5 片頭</font></p>\n<iframe src='https://www.youtube.com/embed/n4mMgwIwjd0?si=9iOq3dxB9ZcnC1tO' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>山頂1 ê烏狗兄，伊是牧場ê少爺~~</font><br><br></p>\n<p><font size=5>各位親愛ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中相會！</font><br><br></p>\n<p><font size=5>你今á日心情nah ē hiah好，未chêng開場to̍h先唱歌？</font><br><br></p>\n<p><font size=5>歡喜mā ka haiⁿ–2-句-á，鬱卒mā ka haiⁿ–2-句-á，真四常–lah！我nā有機會mā chhiāⁿ-chhiāⁿ ē 放台語歌teh伴我做khang-khòe。Chhiāⁿ leh聽lóng mā加減á ē學tio̍h 2，3句，時機nā到，自然to̍h ē唱–出-來。</font><br><br></p>\n<p><font size=5>有影，我是khah無leh聽，m̄知你kám有啥物歌thang紹介hō͘我鼻phang–leh?</font><br><br></p>\n<p><font size=5>其實好聽ê歌kài chē neh，你去Youtube用「台語歌」3 ê字 chhiau-chhōe，to̍h ē跳出1 tui來hō͘你kéng，定tio̍h ē chhōe tio̍h你kah意ê歌thang聽。Koh有lah，我mā chhiāⁿ-chhiāⁿ聽國楨老師所主持ê「心所愛ê歌」，我特別ài聽伊teh訪問老輩–ê ê歌手，in講ê台語有夠súi氣，聽kah hō͘你耳á phak-phak，當然節目所kéng ê歌，lóng是siāng hit-to͘h–ê，nā聽tio̍h ē kah意，mā聽好kā歌名記–起-來，koh來想beh聽to̍h chhōe有。</font><br><br></p>\n<p><font size=5>水–ŏ͘，to-siā 你kā我紹介hiah-nī chē，我有時間to̍h來chhōe看māi，咱時間mā差不多–a，無to̍h來奏音樂ŏ͘！</font><br><br></p>\n<p><font size=5>好！請奏音樂！</font><br><br></p>\n<hr>\n<br>\n<font size=5>Soaⁿ-téng 1 ê o͘-káu hiaⁿ, i sī bo̍k-tiûⁿ ê siàu-iâ... </font>\n<br><br><p>\n\n<p><font size=5>Kok-ūi chhin-ài ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong siong-hōe! </font><br><br></p>\n<p><font size=5>Lí kin-á-ji̍t sim-chêng nah ē hiah hó, bōe chêng khui tiûⁿ to̍h seng chhiùⁿ-koa? </font><br><br></p>\n<p><font size=5>Hoaⁿ-hí mā ka haiⁿ–2-kù-á, ut-chut mā ka haiⁿ–2-kù-á, chin sù-siông–lah! Góa nā ū ki-hōe mā chhiāⁿ-chhiāⁿ ē pàng Tâi-gí koa teh phōaⁿ góa chò khang-khòe. Chhiāⁿ leh thiaⁿ lóng mā ke-kiám-á ē o̍h tio̍h 2, 3 kù, sî-ki nā kàu, chū-jiân to̍h ē chhiùⁿ–chhut-lâi. </font><br><br></p>\n<p><font size=5>Ū iáⁿ, góa sī khah bô leh thiaⁿ, m̄ chai lí kám ū siáⁿ-mih koa thang siāu-kài hō͘ góa phīⁿ-phang–leh? </font><br><br></p>\n<p><font size=5>Kî-si̍t hó thiaⁿ ê koa kài chē neh, lí khì Youtube iōng “Tâi-gí-koa” 3 ê jī chhiau-chhōe, to̍h ē thiàu chhut 1 tui lâi hō͘ lí kéng, tiāⁿ-tio̍h ē chhōe tio̍h lí kah-ì ê koa thang thiaⁿ. Koh ū lah, góa mā chhiāⁿ-chhiāⁿ thiaⁿ Kok-cheng lāu-su só͘ chú-chhî ê “Sim Só͘-ài ê Koa”, góa te̍k-pia̍t ài thiaⁿ i teh hóng-mn̄g lāu-pòe–ê ê koa-chhiú, in kóng ê Tâi-gí ū-kàu súi-khùi, thiaⁿ kah hō͘ lí hīⁿ-á phak-phak, tong-jiân chiat-bo̍k só͘ kéng ê koa, lóng sī siāng hit-to͘h–ê, nā thiaⁿ tio̍h ē kah-ì, mā thèng-hó kā koa-miâ kì–khí-lâi, koh lâi siūⁿ beh thiaⁿ to̍h chhōe ū. </font><br><br></p>\n<p><font size=5>Súi–ŏ͘, to-siā lí kā góa siāu-kài hiah-nī chē, góa ū sî-kan to̍h lâi chhōe khòaⁿ-māi, lán sî-kan mā chha-put-to–a, bô to̍h lâi chàu im-ga̍k ŏ͘! </font><br><br></p>\n<p><font size=5>Hó! Chhiáⁿ chàu im-ga̍k!</font><br><br></p>\n<hr>\n<p><font size=5>EP. 5 片尾</font></p>\n<iframe src='https://www.youtube.com/embed/n4mMgwIwjd0?si=K-yhPExzJJupiG2W&amp;start=657' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>咱tú-chiah káng tio̍h台語歌，你kám知影台語歌有jōa-chē條？</font><br><br></p>\n<p><font size=5>Jōa chē？</font><br><br></p>\n<p><font size=5>Siōng無有幾10萬條！</font><br><br></p>\n<p><font size=5>驚倒人！有hiah chē o͘h！真正想bōe到neh！</font><br><br></p>\n<p><font size=5>Che真chē人lóng m̄知–lah，kan-na咱ê 1代歌王──文夏，1 ê人to̍h有2000條歌你kám知？進前台語歌siōng強ê時代，咱是文化ê輸出國，chhèng kah ùi新加坡，馬來西亞去，in hia ê演藝界相爭chio咱chia ê歌星去唱歌，正經是chhèng kah lia̍h bē tiâu neh！</font><br><br></p>\n<p><font size=5>Ĕ, ah nah ē chit-má kài-sêng台語歌lóng無siáⁿ人ài聽？</font><br><br></p>\n<p><font size=5>Che to̍h是咱台語chit ê文化chit-má leh變弱勢–ah，親像我頂1 chhut有leh講，爸母無leh hâm in ê gín-á講台語，gín-á講to̍h bē-hiáu–ah，何況是聽歌，我聽講chit-má ê gín-á lóng kài ài聽韓國團ê歌。</font><br><br></p>\n<p><font size=5>Án-ne是beh án-chóaⁿ？台語現看是jú來jú lám身án-ne？</font><br><br></p>\n<p><font size=5>當然mā是ài ta̍k-ke koh繼續chhui-sak，ùi ka-tī seng做。你平常時nā有teh講，有leh聽，自然ē影響tio̍h咱seng-khu邊ê人。親像我gín-á時，阮阿媽有1 tâi lă-gió͘，伊ta̍k-kang mā chūn leh聽廣播，só͘-pái hit-tang-chūn，我mā tòe leh聽真chē台語歌kah日本iàn-gah，chit-má nā koh聽tio̍h hit ê時代ê歌曲，lóng感覺特別親切，chiâⁿ自然，mā to̍h是講chia ê mi̍h，早to̍h tī我ê記智內底釘根，變做我chit ê人ê 1部分。咱mā ē-tàng chhōe kóa tāi-chì，hō͘ hit kóa tāi-chì， 變做咱seng-khu邊ê人ê 1部分，學語言本底to̍h ài是hiah自然ê tāi-chì，tio̍h–無？</font><br><br></p>\n<p><font size=5>多謝各位空中ê朋友收聽，希望後禮拜kāng 1 ê時間hâm ta̍k-ke再相會，pái-pāi，koh來ŏ͘！</font><br><br></p>\n<p><font size=5>Nó͘-pha-pú-lián，kok-ūi再會。</font><br><br></p>\n<p><font size=5>有影neh，咱做夥phah拚–lah，節目ê時間liam-mi koh beh到–ah，無咱今á日seng káng到chia好–無？</font><br><br></p>\n<hr>\n<br>\n<font size=5>Lán tú-chiah káng tio̍h Tâi-gí koa, lí kám chai-iáⁿ Tâi-gí koa ū jōa-chē tiâu? </font>\n<br><br><p>\n\n<p><font size=5>Jōa chē? </font><br><br></p>\n<p><font size=5>Siōng bô ū kúi cha̍p bān tiâu! </font><br><br></p>\n<p><font size=5>Kiaⁿ tó lâng! Ū hiah chē o͘h! Chin-chiàⁿ siūⁿ bōe kàu neh! </font><br><br></p>\n<p><font size=5>Che chin chē lâng lóng m̄ chai–lah, kan-na lán ê it-tāi koa-ông “Bûn-hā”, 1 ê lâng to̍h ū 2000 tiâu koa lí kám chai? Chìn-chêng Tâi-gí koa siōng kiông ê sî-tāi, lán sī bûn-hòa su-chhut kok, chhèng kah ùi Sin-ka-pho, Má-lâi-se-a khì, in hia ê ián-gē-kài sio-cheⁿ chio lán chia ê koa-chheⁿ khì chhiùⁿ-koa, chèng-keng sī chhèng kah lia̍h bē tiâu neh! </font><br><br></p>\n<p><font size=5>Ĕ, ah nah ē chit-má kài-sêng Tâi-gí koa lóng bô siáⁿ lâng ài thiaⁿ? </font><br><br></p>\n<p><font size=5>Che to̍h sī lán Tâi-gí chit ê bûn-hòa chit-má leh piàn jio̍k-sè–ah, chhin-chhiūⁿ góa téng 1 chhut ū leh kóng, pē-bó bô leh hâm in ê gín-á kóng Tâi-gí, gín-á kóng to̍h bē-hiáu–ah, hô-hóng sī thiaⁿ koa, góa thiaⁿ kóng chit-má ê gín-á lóng kài ài thiaⁿ Hân-kok thoân ê koa. </font><br><br></p>\n<p><font size=5>Án-ne sī beh án-chóaⁿ? Tâi-gí hiān khòaⁿ sī jú lâi jú lám-sin án-ne? </font><br><br></p>\n<p><font size=5>Tong-jiân mā sī ài ta̍k-ke koh kè-sio̍k chhui-sak, ùi ka-tī seng chò. Lí pêng-siông sî nā ū teh kóng, ū leh thiaⁿ, chū-jiân ē éng-hióng tio̍h lán seng-khu piⁿ ê lâng. Chhin-chhiūⁿ góa gín-á sî, goán a-má ū 1 tâi lă-gió͘, i ta̍k-kang mā chūn leh thiaⁿ kóng-pò, só͘-pái hit-tang-chūn, góa mā tòe leh thiaⁿ chin chē Tâi-gí koa kah Ji̍t-pún iàn-gah, chit-má nā koh thiaⁿ tio̍h hit ê sî-tāi ê koa-khek, lóng kám-kak te̍k-pia̍t chhin-chhiat, chiâⁿ chū-jiân, mā to̍h sī kóng chia ê mi̍h, chá to̍h tī góa ê kì-tî lāi-té tèng-kin, piàn-chò góa chit ê lâng ê 1 pō͘-hūn. Lán mā ē-tàng chhōe kóa tāi-chì, hō͘ hit kóa tāi-chì, piàn-chò lán seng-khu piⁿ ê lâng ê 1 pō͘-hūn, o̍h gí-giân pún-té to̍h ài sī hiah chū-jiân ê tāi-chì, tio̍h–bô? </font><br><br></p>\n<p><font size=5>Ū iáⁿ–neh, lán chò-hóe phah-piàⁿ–lah, chiat-bo̍k ê sî-kan liam-mi koh beh kàu–ah, bô lán kin-á-ji̍t seng káng kàu chia hó–bô? </font><br><br></p>\n<p><font size=5>Nó͘-pha-pú-lián, kok-ūi chài-hōe.</font><br><br></p>\n<p><font size=5>To-siā kok-ūi khong-tiong ê pêng-iú siu-thiaⁿ, hi-bāng āu-lé-pài kāng 1 ê sî-kan hâm ta̍k-ke chài-siong-hōe, pái-pāi, koh lâi ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 6 答嘴鼓","url":"/%5Bobject%20Object%5D/alongep19/","content":"<p><font size=5>EP. 6 片頭</font></p>\n<iframe src='https://www.youtube.com/embed/bXb3WXz3Bmk?si=mBH3DOCJ4_w5cn2d' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>今á日去病院回診，tú好隔壁坐1 ê伯–á mā teh等叫號，凡勢是無聊，chŏaⁿ hâm我leh開講，伯–á 80 gōa–ā，m̄-koh精神ûn-ná kài好，中氣kài飽，to̍h耳空小可á khah重niâ。</font><br><br></p>\n<p><font size=5>眞心適neh，lín lóng leh káng siáⁿ。</font><br><br></p>\n<p><font size=5>Mā無sáⁿ重點，伊to̍h leh講in囝in孫ê tāi-chì án-ne。M̄-koh hoⁿh，聽in he頂iân ê sī大人teh講ê台語，真正kah咱chit輩–ê無kāng款 neh。</font><br><br></p>\n<p><font size=5>Án-chóaⁿ講？</font><br><br></p>\n<p><font size=5>In ê話句khah短，語法mā無siáⁿ kâng，khah bē像咱án-ne，tiāⁿ-tiāⁿ 1句話牽kah lò-lò長。咱che khah少年–ê lóng加減á ē受tio̍h中國話ê影響，jú少年–ê to̍h jú明顯。</font><br><br></p>\n<p><font size=5>Án-ne咱nā有機會tio̍h ài ke去chhōe chē歲人開講，ke學kóa in講台語ê氣口，像goán姑婆mā beh 90–ah，有êng我to̍h beh來去伊hia行行–leh。</font><br><br></p>\n<p><font size=5>Hiò͘，sēng-sòa連絡感情–lah，che老大人lóng mā sī kìⁿ 1 páiⁿ kiám 1 páiⁿ–ê，有êng ài ke去行踏–1-ē。</font><br><br></p>\n<p><font size=5>是–lah，有影！Sòa–lòe咱時間mā差不多–a。</font><br><br></p>\n<p><font size=5>Hèⁿ！勞煩–你！</font><br><br></p>\n<p><font size=5>請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br><br><p>\n\n<p><font size=5>Kin-á-ji̍t khì pēⁿ-īⁿ hôe chín, tú hó keh-piah chē 1 ê peh–á mā teh tán kiò hō, hoān-sè sī bô-liâu, chŏaⁿ hâm góa leh khai-káng, peh–á 80 gōa–ā, m̄-koh cheng-sîn ûn-ná kài hó, tiong-khùi kài pá, to̍h hīⁿ-khang sió-khóa-á khah tāng niâ.</font><br><br></p>\n<p><font size=5>Chin sim-sek neh, lín lóng leh káng siáⁿ.</font><br><br></p>\n<p><font size=5>Mā bô sáⁿ tiōng-tiám, i to̍h leh kóng in kiáⁿ in sun ê tāi-chì án-ne. M̄-koh hoⁿh, thiaⁿ in he téng-iân ê sī-tōa-lâng teh kóng ê Tâi-gí, chin-chiàⁿ kah lán chit pòe–ê bô kāng-khoán neh.</font><br><br></p>\n<p><font size=5>Án-chóaⁿ kóng?</font><br><br></p>\n<p><font size=5>In ê ōe-kù khah té, gí-hoat mā bô siáⁿ kâng, khah bē chhiūⁿ lán án-ne, tiāⁿ-tiāⁿ 1 kú ōe khan kah lò-lò-tn̂g. Lán che khah siàu-liân–ê lóng ke-kiám-á ē siū tio̍h Tiong-kok-ōe ê éng-hióng, jú siàu-liân–ê to̍h jú bêng-hián.</font><br><br></p>\n<p><font size=5>Án-ne lán nā ū ki-hōe tio̍h ài ke khì chhōe chē hòe lâng khai-káng, ke o̍h kóa in kóng Tâi-gí ê khùi-kháu, chhiūⁿ goán ko͘-pô mā beh 90–ah, ū êng góa to̍h beh lâi-khì i hia kiâⁿ-kiâⁿ–leh.</font><br><br></p>\n<p><font size=5>Hiò͘, sēng-sòa liân-lo̍k kám-chêng–lah, che lāu-tōa-lâng lóng mā sī kìⁿ 1 páiⁿ kiám 1 páiⁿ–ê, ū-êng ài ke khì kiâⁿ-ta̍h–1-ē.</font><br><br></p>\n<p><font size=5>Sī–lah, ū-iáⁿ! Sòa–lòe lán sî-kan mā chha-put-to–a.</font><br><br></p>\n<p><font size=5>Hèⁿ! Lô-hoân–lí!</font><br><br></p>\n<p><font size=5>Chhiáⁿ chàu im-ga̍k!</font><br><br></p>\n<hr>\n<p><font size=5>EP. 6 片尾</font></p>\n<iframe src='https://www.youtube.com/embed/bXb3WXz3Bmk?si=IYZJrzPMltTi8aRA&amp;start=613' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Tú chiah你講tio̍h chia ê序大人lóng kìⁿ 1 遍kiám 1 piàn，想想–leh心情soah淡薄á悶悶。</font><br><br></p>\n<p><font size=5>Chit-lō tāi-chì我ka-tī是感覺隨緣lah，ta̍k ê人lóng mā ē行到hit步，當做kah你坐kāng班車ê人，有ê人seng到站，先落車–a，khah樂觀–leh ka看待to̍h好。人tī chit ê世間lóng是寄tòa–ê niâ。M̄ koh我顛倒是khah iàu-ì咱ē-tàng留siáⁿ-mih物件–落-來。</font><br><br></p>\n<p><font size=5>Ŏ͘？你ē想beh kā siáⁿ留–落-來？</font><br><br></p>\n<p><font size=5>其實想beh留ê mi̍h-kiāⁿ mā kài chē–lah。私人ê tāi-chì to̍h先mài講，nā 是khah公眾方面–ê，siōng無我希望ē-tàng kā咱chit-má koh ē曉講ê台語，加減á ka保存–落-來，用有閒ê時間來做chia事工，做jōa chē算jōa chē–lah。資料有留–落-來，以後ê人nā有需要，to̍h用ē tio̍h！咱ê台語雖bóng無咱頂iân ê人hiah好，m̄-koh加減–lah，我想是加減á有效chiah tio̍h。</font><br><br></p>\n<p><font size=5>Hèⁿ ā，人ē-tàng用ê時間mā真有限，咱盡量phah-piàⁿ–lah。最近你講ê話題lóng khah嚴肅neh，是去lòng tio̍h頭hio͘h?</font><br><br></p>\n<p><font size=5>Siáⁿ-mih leh lòng tio̍h頭？我tú-tio̍h-á mā是ē想要緊ê tāi-chì好–無？看貓無點neh lí！</font><br><br></p>\n<p><font size=5>Ài khoe bóng khoe–lah！今á日節目ê時間ûn-ná 差不多–a，真歡喜再次hâm各位朋友相會，後禮拜kāng 1 ê時間koh來捧場ŏ͘。Pái-pāi！</font><br><br></p>\n<hr>\n<br>\n<font size=5>Tú chiah lí kóng tio̍h chia ê sī-tōa-lâng lóng kìⁿ 1 piàn kiám 1 piàn, siūⁿ-siūⁿ--leh sim-chêng soah tām-po̍h-á būn-būn.</font>\n<br><br><p>\n\n<p><font size=5>Chit-lo tāi-chì góa ka-tī sī kám-kak sûi-iân lah, ta̍k ê lâng lóng mā ē kiâⁿ kàu hit pō͘, tòng-chò kah lí chē kāng-pan chhia ê lâng, ū ê lâng seng kàu chām, seng lo̍h-chhia–a, khah lo̍k-koan–leh ka khòaⁿ-thāi to̍h hó. Lâng  tī chit ê sè-kan lóng sī kià-tòa–ê niâ. M̄ koh góa tian-tò sī khah iàu-ì lán ē-tàng lâu siáⁿ-mih mi̍h-kiāⁿ–lo̍h-lâi.</font><br><br></p>\n<p><font size=5>Ŏ͘? Lí ē siūⁿ beh kā siáⁿ lâu–lo̍h-lâi?</font><br><br></p>\n<p><font size=5>Kî-si̍t siūⁿ beh lâu ê mi̍h-kiāⁿ mā kài chē–lah. Su-jîn ê tāi-chì to̍h seng mài kóng, nā sī khah kong-chiòng hong-bīn–ê, siōng bô góa hi-bāng ē-tàng kā lán chit-má koh ē-hiáu kóng ê Tâi-gí, ke-kiám-á ka pó-chûn–lo̍h-lâi, iōng ū-êng ê sî-kan lâi-chò chia sū-kang, chò jōa chē sǹg jōa chē–lah. Chu-liāu ū lâu–lo̍h-lâi, í-āu ê lâng nā ū su-iàu, to̍h iōng ē tio̍h! Lán ê Tâi-gí sui-bóng bô lán téng-iân ê lâng hiah hó, m̄-koh ke-kiám–lah, góa siūⁿ sī ke-kiám-á ū-hāu chiah tio̍h.</font><br><br></p>\n<p><font size=5>Hèⁿ ā, lâng ē-tàng ēng ê sî-kan mā chin iú-hān, lán chīn-liōng phah-piàⁿ–lah. Chòe-kīn lí kóng ê ōe-tê lóng khah giâm-siok neh, sī khì lòng tio̍h thâu hio͘h?</font><br><br></p>\n<p><font size=5>Siáⁿ-mih leh lòng tio̍h thâu? Góa tú-tio̍h-á mā sī ē siūⁿ iàu-kín ê tāi-chì hó–bô? Khòaⁿ niau bô tiám neh lí!</font><br><br></p>\n<p><font size=5>Ài khoe bóng khoe–lah! Kin-á-ji̍t chiat-bo̍k ê sî-kan ûn-ná chha-put-to–a, chin hoaⁿ-hí chài-chhù hâm kok-ūi pêng-iú siong-hōe, āu-lé-pài kāng 1 ê sî-kan koh lâi phâng-tiûⁿ ŏ͘. Păi-pāi!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 7 答嘴鼓","url":"/%5Bobject%20Object%5D/alongep20/","content":"<p><font size=5>EP. 7 片頭</font></p>\n<iframe src='https://www.youtube.com/embed/xCcz7tcA5n8?si=xVXzGMNmY-q_Yolz&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh khâm ta̍k-ke tī空中再相會！</font><br><br></p>\n<p><font size=5>Chêng 1-chām-á我去參加世界台語文化營，去參與ê朋友ta̍k ê lóng講台語，kui-kang lóng浸tī台語ê環境–ni̍h，實在有夠爽！</font><br><br></p>\n<p><font size=5>Ĕ，koh有chit款活動thang參加–喔！</font><br><br></p>\n<p><font size=5>有–nò͘！A̍h chē無？1 tang辦1遍，kàu taⁿ已經第24屆–ah neh！</font><br><br></p>\n<p><font size=5>Kám有啥心適ê tāi-chì thang分享？</font><br><br></p>\n<p><font size=5>有–lah，有聽在座ê有志teh講，伊ê孫á顧kah chiâⁿ好，lóng講台語，m̄-koh去讀幼tē園了後，轉來厝中國話soah jú講jú chē，伊煩惱nā到國校á以後，kám ē chŏaⁿ m̄講台語？</font><br><br></p>\n<p><font size=5>我mā bat聽過類似ê情形nē！有ê爸母to̍h是hō͘ gín-á去學校了後，看m̄是勢，koh kā gín-á chhōa轉來厝，kui-khì hō͘ gín-á tī厝自學！</font><br><br></p>\n<p><font size=5>像che我mā ē-tàng分享我ka-tī成長ê經驗，我gín-á時，是tī 1 ê純台語ê環境大漢–ê，ē接觸tio̍h中國話，èng-kai是tī去tha̍k幼tē園ê tāi-chì，koh有電視lah，hit ê kan-na有3台ê時代，電視有bàng-gah thang看。M̄-koh我kāng款tī厝lóng講台語，一直到taⁿ án-ne。</font><br><br></p>\n<p><font size=5>Che nā beh討論可能to̍h lò-lò長，a̍h是咱先放音樂，進行咱故事ê部分，故事講了咱chiah koh來繼續káng？</font><br><br></p>\n<p><font size=5>Án-ne mā bē-bái，無to̍h勞煩–lí！</font><br><br></p>\n<p><font size=5>請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh khâm ta̍k-ke tī khong-tiong chài-siong-hōe!</font>\n<br><br><p>\n\n<p><font size=5>Chêng 1-chām-á góa khì chham-ka Sè-kài Tâi-gí Bûn-hòa-iâⁿ, khì chham-ú ê pêng-iú ta̍k ê lóng kóng Tâi-gí, kui-kang lóng chìm tī Tâi-gí ê khoân-kéng–ni̍h, si̍t-chāi ū kàu sóng!</font><br><br></p>\n<p><font size=5>Ĕ, koh ū chit khoán oa̍h-tōng thang chham-ka–o͘h!</font><br><br></p>\n<p><font size=5>Ū–nò͘! A̍h chē bô? 1 tang pān 1 piàn, kàu taⁿ í-keng tē 24 kài–ah neh!</font><br><br></p>\n<p><font size=5>Kám ū siáⁿ sim-sek ê tāi-chì thang hun-hióng?</font><br><br></p>\n<p><font size=5>Ū–lah, ū thiaⁿ chāi-chō ê iú-chì teh kóng, i ê sun-á kò͘ kah chiâⁿ hó, lóng kóng Tâi-gí, m̄-koh khì tha̍k iù-tē-hn̂g liáu-āu, tńg-lâi chhù Tiong-kok-ōe soah jú kóng jú chē, i hoân-ló nā kàu kok-hāu-á í-āu, kám ē chŏaⁿ m̄ kóng Tâi-gí?</font><br><br></p>\n<p><font size=5>Góa mā bat thiaⁿ kòe lūi-sū ê chêng-hêng nā! Ū ê pē-bó to̍h sī hō͘ gín-á khì ha̍k-hāu liáu-āu, khòaⁿ m̄ sī sè, koh kā gín-á chhōa tńg-lâi chhù, kui-khì hō͘ gín-á tī chhù chū-ha̍k!</font><br><br></p>\n<p><font size=5>Chhiūⁿ che góa mā ē-tàng hun-hióng góa ka-tī sêng-tióng ê keng-giām, góa gín-á sî, sī tī 1 ê sûn Tâi-gí ê khoân-kéng tōa-hàn–ê, ē chiap-chhiok tio̍h Tiong-kok-ōe, èng-kai sī tī khì tha̍k iù-tē-hn̂g ê tāi-chì, koh ū tiān-sī lah, hit ê kan-na ū 3 tâi ê sî-tāi, tiān-sī ū bàng-gah thang khòaⁿ. M̄-koh góa kāng-khoán tī chhù lóng kóng Tâi-gí, it-ti̍t kàu taⁿ án-ne.</font><br><br></p>\n<p><font size=5>Che nā beh thó-lūn khó-lêng to̍h lò-lò-tn̂g, a̍h sī lán seng pàng im-ga̍k, chìn-hêng lán kò͘-sū ê  pō͘-hūn, kò͘-sū kóng liáu lán chiah koh lâi kè-sio̍k káng?</font><br><br></p>\n<p><font size=5>Án-ne mā bē-bái, bô to̍h lô-hoân–lí!</font><br><br></p>\n<p><font size=5>Chhiáⁿ chàu im-ga̍k!</font><br><br></p>\n<hr>\n<p><font size=5>EP. 7 片尾</font></p>\n<iframe src='https://www.youtube.com/embed/xCcz7tcA5n8?si=Nj9RBk-uDqQWOndG&amp;start=651' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>咱順tú-chiah ê話題繼續講。Chit-má ê社會，台語ê環境有khah弱勢，kah éng過無kâng，gín-á kan-na tī厝講台語kám有夠？伊以後kám koh beh繼續講？</font><br><br></p>\n<p><font size=5>Gín-á koh來beh講m̄講pháiⁿ講–lah，m̄-koh我認為，siōng無ài kā厝–ni̍h ê台語環境顧ho͘好，叫gín-á tī厝ài講，kā in母語ê基礎顧ho͘在，我感覺kài要緊–ê是ài hō͘ in正確ê觀念！像講是án-chóaⁿ台語bē-tàng放ho͘無–去chit款–ê。母語窮實是1 ê人文化ê根，是siōng基本ê mi̍h-kiāⁿ，絕對m̄是1種工具án-ne！Hō͘ gín-á ài認同ka-tī ê母語。In nā認同–ā，mā免煩惱in m̄講–lah，家庭ê影響真要緊，真重要。</font><br><br></p>\n<p><font size=5>你mā有2 ê gín-á，in台語講了按怎haⁿh？</font><br><br></p>\n<p><font size=5>無我好–lah！In ê環境實在hâm我成長ê時代無kâng，m̄-koh日常ê對話是lóng無siáⁿ問題，mā有才調用白話字kah我phah Lái，算bē-bái–lah。有1 kang，我nā倒–ah，in kám beh koh繼續講我當然mā m̄知，m̄-koh he èng-kai mā m̄是我ài煩惱ê tāi-chì–lah。話koh講倒轉–來，有全台語ê學校ûn-ná kài要緊，to̍h是用台語教天文地理，種種學問ê學校，che to̍h ài趕緊ka chhui–出-來。</font><br><br></p>\n<p><font size=5>Án-ne咱chit-má時間mā差不多–a，真多謝各位聽眾朋友，kāng款邀請各位後禮拜kāng 1 ê時間，繼續來chia kā goán tàu捧場！</font><br><br></p>\n<p><font size=5>我koh補–1-句–lah。Kā母語教hō͘ gín-á bat，是做爸母ê責任，你nā beh khâm gín-á講，beh kā gín-á教，伊to̍h ē-hiáu！一定ē有收成！多謝！</font><br><br></p>\n<p><font size=5>好，各位後禮拜再會ŏ͘！</font><br><br></p>\n<hr>\n<br>\n<font size=5>Lán sūn tú-chiah ê ōe-tê kè-sio̍k kóng. Chit-má ê siā-hōe, Tâi-gí ê khoân-kéng ū khah jio̍k-sè, kah éng-kòe bô kâng, gín-á kan-na tī chhù kóng Tâi-gí kám ū kàu? I í-āu kám koh beh kè-sio̍k kóng?</font>\n<br><br><p>\n\n<p><font size=5>Gín-á koh lâi beh kóng m̄ kóng pháiⁿ kóng–lah, m̄-koh góa jīn-ûi, siōng-bô ài kā chhù–ni̍h ê Tâi-gí khoân-kéng kò͘ ho͘ hó, kiò gín-á tī chhù ài kóng, kā in bó-gí ê ki-chhó͘ kò͘ ho͘ chāi, góa kám-kak kài iàu-kín–ê sī ài hō͘ in chèng-khak ê koan-liām! Chhiūⁿ kóng sī án-chóaⁿ Tâi-gí bē-tàng pàng ho͘ bô–khì chit khoán–ê. Bó-gí khêng-si̍t sī 1 ê lâng bûn-hòa ê kin, sī siōng ki-pún ê mi̍h-kiāⁿ, choa̍t-tùi m̄ sī 1 chióng kang-kū án-ne! Hō͘ gín-á ài jīn-tông ka-tī ê bó-gí. In nā jīn-tông–ā, mā bián hoân-ló in m̄ kóng–lah, ka-têng ê éng-hióng chin iàu-kín, chin tiōng-iàu.</font><br><br></p>\n<p><font size=5>Lí mā ū 2 ê gín-á, in Tâi-gí kóng liáu án-chóaⁿ haⁿh?</font><br><br></p>\n<p><font size=5>Bô góa hó–lah! In ê khoân-kéng si̍t-chāi hâm góa sêng-tióng ê sî-tāi bô kâng, m̄-koh ji̍t-siông ê tùi-ōe sī lóng bô siáⁿ būn-tê, mā ū châi-tiāu iōng Pe̍h-ōe-jī kah góa phah Lái, sǹg bē-bái–lah. Ū 1 kang, góa nā tó–ah, in kám beh koh kè-sio̍k kóng góa tong-jiân mā m̄-chai, m̄-koh he èng-kai mā m̄-sī góa ài hoân-ló ê tāi-chì–lah. Ōe koh kóng tò-tńg–lâi, ū choân Tâi-gí ê ha̍k-hāu ûn-ná kài iàu-kín, to̍h sī iōng Tâi-gí kà thian-bûn tē-lí, chióng-chióng ha̍k-būn ê ha̍k-hāu, che to̍h ài kóaⁿ-kín ka chhui–chhut-lâi.</font><br><br></p>\n<p><font size=5>Án-ne lán chit-má sî-kan mā chha-put-to–a, chin to-siā kok-ūi thiaⁿ-chiòng pêng-iú, kāng-khoán iau-chhiáⁿ kok-ūi āu-lé-pài kāng 1 ê sî-kan, kè-sio̍k lâi chia kā goán tàu phâng-tiûⁿ!</font><br><br></p>\n<p><font size=5>Góa koh pó͘–1-kù-lah. Kā bó-gí kà hō͘ gín-á bat, sī chò pē-bó ê chek-jīm, lí nā beh khâm gín-á kóng, beh kā gín-á kà, i to̍h ē-hiáu! It-tēng ē ū siu-sêng! To-siā! </font><br><br></p>\n<p><font size=5>Hó, kok-ūi āu-lé-pài chài-hōe ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 8 答嘴鼓","url":"/%5Bobject%20Object%5D/alongep21/","content":"<p><font size=5>EP. 8 片頭</font></p>\n<iframe src='https://www.youtube.com/embed/2TlS7s4SN2Q?si=08hiDs6l8iJ0TeAv' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ê tī空中再相會！</font><br><br></p>\n<p><font size=5>頂禮拜有聽眾寫批來問–咱，問講台語有字o͘h，伊lóng m̄知！我想講咱今á日tú好ē-tàng藉chit ê機會，來kā咱ê聽眾朋友說明–1-ē。</font><br><br></p>\n<p><font size=5>台語有字chit件tāi-chì確實無siáⁿ-mih人了解，學校to̍h無教m̄！</font><br><br></p>\n<p><font size=5>Hèⁿ ā，我知影有字koh開始寫mā是chit 5 tang ê tāi-chì niâ！親像chit-má我nā leh hâm人Lái，lóng是寫白話字khah chē。白話字是長老教會ê Má-ngá-kok牧師為tio̍h傳教引進台灣–ê，hit時ê聖經有白話字ê台語版本，to̍h ài用台語傳教，台灣人m̄ chiah聽有福音！Koh來kài要緊ê人物是創辦「台灣府城教會報」ê Pa-khek-lé牧師，「台灣府城教會報」是台灣ê第1份報紙，1885到taⁿ iáu leh發行neh，到咱錄節目chit chūn，已經138年–ā，伊所使用ê語言to̍h是台語！</font><br><br></p>\n<p><font size=5>你講kah有夠詳細，真清楚neh！</font><br><br></p>\n<p><font size=5>窮實tú-chiah講–ê是講kah真簡省–ah！Nā聽眾朋友有趣味，ē-tàng用「白話字」chit 3字去Kú-ko͘h，ē走真chē資料出來hō͘各位參考ŏ͘。</font><br><br></p>\n<p><font size=5>好–lah！咱先講到chia，chhun–ê咱節目ê後半段chiah繼續好–無？</font><br><br></p>\n<p><font size=5>好ŏ͘，咱等–leh繼續來講白話字ê tāi-chì，請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ê tī khong-tiong chài-siong-hōe!</font>\n<br>\n\n<p><font size=5>Téng lé-pài ū thiaⁿ-chiòng siá phoe lâi mn̄g–lán, mn̄g-kóng Tâi-gí ū jī o͘h, i lóng m̄-chai! Góa siūⁿ kóng lán kin-á-ji̍t tú-hó ē-tàng chià chit ê ki-hōe, lâi kā lán ê thiaⁿ-chiòng pêng-iú soat-bêng–1-ē.</font><br><br></p>\n<p><font size=5>Tâi-gí ū jī chit kiāⁿ tāi-chì khak-si̍t bô siáⁿ-mih lâng liáu-kái, ha̍k-hāu to̍h bô kà m̄!</font><br><br></p>\n<p><font size=5>Hèⁿ ā, góa chai-iáⁿ ū jī koh khai-sí siá mā sī chit 5 tang ê tāi-chì niâ! Chhin-chhiūⁿ chit-má góa nā leh hâm lâng Lái, lóng sī siá Pe̍h-ōe-jī khah chē. Pe̍h-ōe-jī sī Tiúⁿ-ló Kàu-hōe ê Má-ngá-kok bo̍k-su ūi-tio̍h thoân-kàu ín-chìn Tâi-oân–ê, hit sî ê sèng-keng ū Pe̍h-ōe-jī ê Tâi-gí pán-pún, to̍h ài iōng Tâi-gí thoân-kàu, Tâi-oân-lâng m̄ chiah thiaⁿ ū hok-im! Koh lâi kài iàu-kín ê jîn-bu̍t sī chhòng-pān “Tâi-oân Hú-siâⁿ Kàu-hōe-pò” ê Pa-khek-lé bo̍k-su, “Tâi-oân Hú-siâⁿ Kàu-hōe-pò” sī Tâi-oân ê tē 1 hūn pò-chóa, 1885 kàu taⁿ iáu leh hoat-hêng neh, kàu lán lo̍k chiat-bo̍k chit chūn, í-keng 138 nî–ā, i só͘ sú-iōng ê gí-giân to̍h sī Tâi-gí!</font><br><br></p>\n<p><font size=5>Lí kóng kah ū kàu siông-sè, chin chheng-chhó͘ neh!</font><br><br></p>\n<p><font size=5>Khêng-si̍t tú-chiah kóng–ê sī kóng kah chin kán-séng–ah! Nā thiaⁿ-chiòng pêng-iú ū chhù-bī, ē-tàng iōng “Pe̍h-ōe-jī” chit 3 jī khì Kú-ko͘h, ē cháu chin-chē chu-liāu chhut-lâi hō͘ kok-ūi chham-khó ŏ͘.</font><br><br></p>\n<p><font size=5>Hó–lah! Lán seng kóng kàu chia, chhun–ê lán chiat-bo̍k ê āu pòaⁿ tōaⁿ chiah kè-sio̍k hó–bô?</font><br><br></p>\n<p><font size=5>Hó ŏ͘, lán tán–leh kè-sio̍k lâi kóng Pe̍h-ōe-jī ê tāi-chì, chhiáⁿ chàu im-ga̍k!</font><br><br></p>\n<hr>\n<p><font size=5>EP. 8 片尾</font></p>\n<iframe src='https://www.youtube.com/embed/2TlS7s4SN2Q?si=HjTpqlcjU8MjxXaP&amp;start=823' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>咱tú-chiah teh講台語有字chit ê題目，kám koh有siáⁿ-mih ē-tàng來hâm ta̍k-ê分享–ê？</font><br><br></p>\n<p><font size=5>有–ā，beh講kài chē–lah，像咱去KTV唱台語歌，he字幕mā lóng是台文–ā，是咱lóng無注意tio̍h chit ê事實niâ！是講he字nā kāng 1 ê音，無kāng作曲ê人kéng ê漢字凡勢to̍h無kâng，khah bē一致，唱歌ê時chūn ài加減á ioh，chhiāⁿ-chhiāⁿ ē唱m̄ tio̍h。我是感覺講，nā有ê漢字1人beh kéng 1款，不如to̍h直直kā hit字寫做白話字to̍h好，看tio̍h字to̍h知影án-chóaⁿ讀，che to̍h是拼音文字siāng大ê優勢–lah！</font><br><br></p>\n<p><font size=5>你一直leh講白話字，he白話字是好學–無-ah？</font><br><br></p>\n<p><font size=5>He kài好學，基本上，ē曉講to̍h ē曉寫，我舉1 ê lē–lah，像講咖啡to̍h是k a ka，p i pi án-ne niâ，lóng無hoe，sap-bûn to̍h是s ap sap，b ûn bûn án-ne。我hit chūn無幾點鐘to̍h知影原理ē曉寫–ah，是講寫真慢，主要是子音母音ài背，聲調ê規則mā ài記，che to̍h需要時間來慣勢，m̄-koh我差不多2個月to̍h寫了bē-bái–ah，要緊是ta̍k kang ài寫–kóa，慣勢了後to̍h無siáⁿ問題–ā，真正kài好學–lah！看beh khai時間無niâ！</font><br><br></p>\n<p><font size=5>無想tio̍h講你o͘矸á té豆油neh，koh bat hiah chē，我當做你kan-na ē曉phah電動niâ！</font><br><br></p>\n<p><font size=5>Hmh-hmh，chit-má你知–a hōⁿ！好–lah！咱今á日時間mā差不多–a，ho͘你關門送客！</font><br><br></p>\n<p><font size=5>O͘白來，siáⁿ-mih關門送客，你不如講關門放狗hoⁿh！咱chia ê聽眾lóng chiah支持–咱，是ài好禮á請in ùi後門出–去…。M̄-sī–lah！是ài請in後禮拜koh來捧場lah！Ho͘h！去hō͘你tò͘–tio̍h！真感謝各位聽眾來tàu-lāu-jia̍t，後禮拜koh再來ŏ͘！Ló͘-la̍t！多謝！Păi-pāi！</font><br><br></p>\n<hr>\n<br>\n<font size=5>Lán tú-chiah teh kóng Tâi-gí ū jī chit ê tê-bo̍k, kám koh ū siáⁿ-mih ē-tàng lâi hâm ta̍k-ê hun-hióng--ê?</font>\n<br>\n\n<p><font size=5>Ū–ā, beh kóng kài chē–lah, chhiūⁿ lán khì KTV chhiùⁿ Tâi-gí koa, he jī-bō͘ mā lóng sī Tâi-bûn–ā, sī lán lóng bô chù-ì tio̍h chit ê sū-si̍t niâ! Sī kóng he jī nā kāng 1 ê im, bô kāng chok-khek ê lâng kéng ê hàn-jī hoān-sè to̍h bô kâng, khah bē it-tì, chhiùⁿ-koa ê sî-chūn ài ke-kiám-á ioh, chhiāⁿ-chhiāⁿ ē chhiùⁿ m̄ tio̍h. Góa sī kám-kak kóng, nā ū ê hàn-jī 1 lâng beh kéng 1 khoán, put-jû to̍h ti̍t-ti̍t kā hit jī siá chò Pe̍h-ōe-jī to̍h hó, khòaⁿ tio̍h jī to̍h chai-iáⁿ án-chóaⁿ tha̍k, che to̍h sī pheng-im bûn-jī siāng tōa ê iu-sè–lah!</font><br><br></p>\n<p><font size=5>Lí it-ti̍t leh kóng Pe̍h-ōe-jī, hePe̍h-ōe-jī sī hó o̍h–bô-ah?</font><br><br></p>\n<p><font size=5>He kài hó o̍h, ki-pún siōng, ē-hiáu kóng to̍h ē-hiáu siá, góa kí 1 ê lē–lah, chhiūⁿ kóng ka-pi, to̍h sī k a ka, p i pi án-ne niâ, lóng bô hoe, sap-bûn to̍h sī s ap sap, b ûn bûn án-ne. Góa hit chūn bô kúi tiám-cheng to̍h chai-iáⁿ goân-lí ē-hiáu siá–ah, sī kóng siá chin bān, chú-iàu sī chú-im bó-im ài pōe, siaⁿ-tiāu ê kui-chek mā ài kì, che to̍h su-iàu sî-kan lâi koàn-sì, m̄-koh góa chha-put-to 2 kó-goe̍h to̍h siá liáu bē-bái–ah, iàu-kín sī ta̍k kang ài siá–kóa, koàn-sì liáu-āu to̍h bô siáⁿ būn-tê–ā, chin-chiàⁿ kài hó o̍h–lah! Khòaⁿ beh khai sî-kan bô niâ!</font><br><br></p>\n<p><font size=5>Bô siūⁿ tio̍h kóng lí o͘-kan-á té tāu-iû neh, koh bat hiah chē, góa tòng-chò lí kan-na ē-hiáu phah tiān-tōng niâ!</font><br><br></p>\n<p><font size=5>Hmh-hmh, chit-má lí chai–a hōⁿ! Hó–lah! Lán kin-á-ji̍t sî-kan mā chha-put-to–a, hō͘ lí koaiⁿ-mn̂g sàng-kheh!</font><br><br></p>\n<p><font size=5>O͘-pe̍h-lâi, siáⁿ-mih koaiⁿ-mn̂g sàng-kheh, lí put-jû kóng koaiⁿ-mn̂g pàng káu hoⁿh! Lán chia ê thiaⁿ-chiòng lóng chiah chi-chhî–lán, sī ài hó-lé-á chhiáⁿ in ùi āu-mn̂g chhut–khì…. M̄-sī–lah! Sī ài chhiáⁿ in āu-lé-pài koh lâi phâng-tiûⁿ lah! Ho͘h! Khì hō͘ lí tò͘–tio̍h! Chin kám-siā kok-ūi thiaⁿ-chiòng lâi tàu-lāu-jia̍t, āu-lé-pài koh chài-lâi ŏ͘! Ló͘-la̍t! To-siā! Păi-pāi!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 9 答嘴鼓","url":"/%5Bobject%20Object%5D/alongep22/","content":"<p><font size=5>EP. 9 片頭</font></p>\n<iframe src='https://www.youtube.com/embed/k4CGk34j0UA?si=X84ocsQhrReEd7WB&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>最近lóng感覺tòa tī都市tòa kah kài ak-chak，a̍h beh吵–死，真想beh搬去深山林內tòa，我beh去享受山內平靜ê生活，你感覺啥款？</font><br><br></p>\n<p><font size=5>無的確好ŏ͘，有好有bái–lah！</font><br><br></p>\n<p><font size=5>Án-chóaⁿ講，m̄是消遙kah ná神仙？</font><br><br></p>\n<p><font size=5>你ka想，深山林內to̍h是無厝邊，項項mā to̍h ài ka-tī來，beh食飯mā ài ka-tī煮neh，無像tī市內，siōng無四界lóng是Seven kah全家，隨時beh食siáⁿ lóng無問題。</font><br><br></p>\n<p><font size=5>有影to tio̍h，goán che都市sông lóng想kah kài簡單，無想tio̍h連食飯to̍h ài ka-tī處理。</font><br><br></p>\n<p><font size=5>Koh m̄-nā食飯niâ ŏ͘，破病beh看醫生mā tio̍h落山，食–ê用–ê lóng to̍h ài 1 piàn落山款ho͘ chiâu，無你想–ê hiah輕鬆–lah！</font><br><br></p>\n<p><font size=5>Aih，我to̍h天天，想tio̍h sáⁿ to̍h講sáⁿ，khah欠考慮，我看我mā是繼續做我ê都市sông to̍h好，ta̍k頓nā lóng ài ka-tī來，我ē起siáu！</font><br><br></p>\n<p><font size=5>你kám知影tòa深山林內連ùn-chiàng to̍h ē驚？</font><br><br></p>\n<p><font size=5>Hăⁿ!</font><br><br></p>\n<p><font size=5>Khah òaⁿ–leh chiah講hō͘ lí知，咱先進音樂–lah！好–無！</font><br><br></p>\n<p><font size=5>好！咱先來服務咱ê聽眾朋友，等–leh chiah聽你說分明！音樂請liâu！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br>\n\n<p><font size=5>Chòe-kīn lóng kám-kak tòa tī to͘-chhī tòa kah kài ak-chak, a̍h beh chhá–sí, chin siūⁿ beh poaⁿ khì chhim-soaⁿ-nâ-lāi tòa, góa beh khì hióng-siū soaⁿ-lāi pêng-chēng ê seng-oa̍h, lí kám-kak siáⁿ-khoán?</font><br><br></p>\n<p><font size=5>Bô tek-khak hó ŏ͘, ū hó ū bái–lah!</font><br><br></p>\n<p><font size=5>Án-chóaⁿ kóng, m̄ sī siau-iâu kah ná sîn-sian?</font><br><br></p>\n<p><font size=5>Lí ka siūⁿ, chhim-soaⁿ nâ-lāi to̍h sī bô chhù-piⁿ, hāng-hāng mā to̍h ài ka-tī lâi, beh chia̍h-pn̄g mā ài ka-tī chú neh, bô chhiūⁿ tī chhī-lāi, siōng bô sì-kè lóng sī Seven kah Choân-ke, sûi-sî beh chia̍h siáⁿ lóng bô būn-tê.</font><br><br></p>\n<p><font size=5>Ū iáⁿ to tio̍h, goán che to͘-chhī sông lóng siūⁿ kah kài kán-tan, bô siūⁿ tio̍h liân chia̍h-pn̄g to̍h ài ka-tī chhú-lí.</font><br><br></p>\n<p><font size=5>Koh m̄-nā chia̍h-pn̄g niâ ŏ͘, phòa-pēⁿ beh khòaⁿ i-seng mā tio̍h lo̍h-soaⁿ, chia̍h–ê ēng–ê lóng to̍h ài 1 piàn lo̍h-soaⁿ khoán ho͘ chiâu, bô lí siūⁿ–ê hiah khin-sang–lah!</font><br><br></p>\n<p><font size=5>Aih, góa to̍h thian-thian, siūⁿ tio̍h sáⁿ to̍h kóng sáⁿ, khah khiàm khó-lū, góa khòaⁿ góa mā sī kè-sio̍k chò góa ê to͘-chhī sông to̍h hó. ta̍k tǹg nā lóng ài ka-tī lâi, góa ē khí-siáu!</font><br><br></p>\n<p><font size=5>Lí kám chai-iáⁿ tòa chhim-soaⁿ-nâ-lāi liân ùn-chiàng to̍h ē kiaⁿ?</font><br><br></p>\n<p><font size=5>Hăⁿ!</font><br><br></p>\n<p><font size=5>Khah òaⁿ–leh chiah kóng hō͘ lí chai, lán seng chìn im-ga̍k–lah! Hó–bô!</font><br><br></p>\n<p><font size=5>Hó! Lán seng-lâi ho̍k-bū lán ê thiaⁿ-chiòng pêng-iú, tán–leh chiah thiaⁿ lí soeh hun-bêng! Im-ga̍k chhiáⁿ liâu!</font><br><br></p>\n<hr>\n<p><font size=5>EP. 9 片尾</font></p>\n<iframe src='https://www.youtube.com/embed/k4CGk34j0UA?si=qVOlla9dq2BxMS4p&amp;start=725' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Tú-chiah你講tio̍h ùn-chiàng ē驚tòa tī深山林內ê人，是án-chóaⁿ講？</font><br><br></p>\n<p><font size=5>像án-ne！你ka報住址，伊差不多是聽無，koh來你to̍h開始ka報路。</font><br><br></p>\n<p><font size=5>報路有siáⁿ問題？我tī市內不時mā teh kâng報，he nah有siáⁿ問題？</font><br><br></p>\n<p><font size=5>報路當然mā m̄是問題，問題是伊一直駛，jú駛jú憢疑！</font><br><br></p>\n<p><font size=5>Án-chóaⁿ講？</font><br><br></p>\n<p><font size=5>伊nā開始看tio̍h路邊有墓á埔，kui路lóng是竹林á，暗sàm暗sàm án-ne，to̍h ē開始問你beh到位ā–bē？一般ùn-chiàng lóng是駛jú遠jú好，你kan-na聽tio̍h伊問beh到bē，你to̍h知影伊心內tám-tám。你koh ka應講到1半niâ，你to̍h ē看tio̍h he ùn-chiàng表情piàn kah怪怪！</font><br><br></p>\n<p><font size=5>Hiah久koh iáu-bē到，有影是深山林內to tio̍h！</font><br><br></p>\n<p><font size=5>Koh來路jú來jú細條，點á膠路變做黃土路，司機ê表情to̍h jú來jú緊張án-ne，不時koh ē ùi ba̍k-khú-mih-á teh偷相我ê面！</font><br><br></p>\n<p><font size=5>伊kám是teh確認你是m̄是人？</font><br><br></p>\n<p><font size=5>Hèⁿ–lah，我感覺是！有時nā是e暗beh轉厝！Ùn-chiàng ê反應koh jú大！Só͘-pái我nā到厝，chhiāⁿ-chhiāⁿ ē ke hō͘ ùn-chiàng 1-kóa-á小費án-ne。</font><br><br></p>\n<p><font size=5>Ĕ，聽你講了，我a̍h是繼續來做我ê都市sông好–ah！</font><br><br></p>\n<p><font size=5>Hèⁿ ā！Tòa都市bē-bái–lah！咱節目ê時間mā差不多beh到–ah，多謝各位來捧場！後禮拜kāng時間ài koh來ŏ͘！Ló͘-la̍t！多謝！Pái-pāi！</font><br><br></p>\n<hr>\n<br>\n<font size=5>Tú-chiah lí kóng tio̍h ùn-chiàng ē kiaⁿ tòa chhim-soaⁿ nâ-lāi ê lâng, sī án-chóaⁿ kóng?</font>\n<br>\n\n<p><font size=5>Chhiūⁿ án-ne! Lí ka pò chū-chí, i chha-put-to sī thiaⁿ-bô, koh lâi lí to̍h khai-sí ka pò-lō͘.</font><br><br></p>\n<p><font size=5>Pò-lō͘ ū siáⁿ būn-tê? Góa tī chhù-lāi put-sî mā teh kâng pò, he nah ū siáⁿ būn-tê?</font><br><br></p>\n<p><font size=5>Pò-lō͘ tong-jiân mā m̄ sī būn-tê, būn-tê sī i it-ti̍t sái, jú sái jú giâu-gî!</font><br><br></p>\n<p><font size=5>Án-chóaⁿ kóng?</font><br><br></p>\n<p><font size=5>I nā khai-sí khòaⁿ tio̍h lō͘-piⁿ ū bō͘-á-po͘, kui lō͘ lóng sī tek-nâ-á, àm-sàm àm-sàm án-ne, to̍h ē khai-sí mn̄g lí beh kàu-ūi ā–bē? It-poaⁿ ùn-chiàng lóng sī sái jú hn̄g jú hó, lí kan-na thiaⁿ tio̍h i mn̄g beh kàu bē,  lí to̍h chai-iáⁿ i sim-lāi tám-tám. Lí koh ka ìn kóng kàu 1 pòaⁿ niâ, lí to̍h ē khòaⁿ tio̍h he ùn-chiàng piáu-chêng piàn kah koài-koài!</font><br><br></p>\n<p><font size=5>Hiah kú koh iáu-bōe kàu, ū-iáⁿ sī chhim-soaⁿ-nâ-lāi to tio̍h!</font><br><br></p>\n<p><font size=5>Koh lâi lō͘ jú lâi jú sè-tiâu, tiám-á-ka lō͘ piàn-chò n̂g-thô͘ lō͘, su-ki ê piáu-chêng to̍h jú lâi jú kín-tiuⁿ án-ne, put-sî koh ē ùi ba̍k-khú-mih-á teh thau siòng góa ê bīn!</font><br><br></p>\n<p><font size=5>I kám sī teh khak-jīn lí sī-m̄-sī lâng?</font><br><br></p>\n<p><font size=5>Hèⁿ–lah, góa kám-kak sī! Ū-sî nā sī e-àm beh tńg-chhù! Ùn-chiàng ē hoán-èng koh jú tōa! Só͘-pái góa nā kàu chhù, chhiāⁿ chhiāⁿ ē ke hō͘ ùn-chiàng 1-kóa-á sió-hùi án-ne.</font><br><br></p>\n<p><font size=5>Ĕ,  thiaⁿ lí kóng liáu góa a̍h sī kè-sio̍k lâi chò góa ê to͘-chhī sông hó–ah!</font><br><br></p>\n<p><font size=5>Hèⁿ ā! Tòa to͘-chhī bē-bái–lah! Lán chiat-bo̍k ê sî-kan mā chha-put-to beh kàu–ah, to-siā kok-ūi lâi phâng-tiûⁿ! Āu-lé-pài kāng sî-kan ài koh lâi ŏ͘! Ló͘-la̍t! To-siā! Păi-pāi!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 10 答嘴鼓","url":"/%5Bobject%20Object%5D/alongep23/","content":"<p><font size=5>EP. 10 片頭</font></p>\n<iframe src='https://www.youtube.com/embed/6nL4xEIQdp0?si=ttX9SPBRPIn-Xsxu&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>Chit禮拜身體小可á koh-iūⁿ，人lóng bē青春neh！</font><br><br></p>\n<p><font size=5>你是koh án-chóaⁿ–ah？Nah ē事sái hiah chē?</font><br><br></p>\n<p><font size=5>Siáⁿ-mih koh！我kám有影不時lóng有狀況？</font><br><br></p>\n<p><font size=5>To有影m̄，你m̄是破病to̍h是心情bái，kui seng-khu kài-sêng無1 tè tio̍h–ê án-ne！Chit遍是koh án-chóaⁿ–ah？</font><br><br></p>\n<p><font size=5>Ah to閃–tio̍h-lah！Khû便所khû–lòe peh–khài to̍h tio̍h–ah。行1步疼1 ē koh kiam ài哀kúi lo̍h聲！2步路ài做10步行koh行bē了！實在真傷重！</font><br><br></p>\n<p><font size=5>Ăi-io͘h，有去hō͘醫生看–無？</font><br><br></p>\n<p><font size=5>有–lah！M̄-koh是閃–tio̍h了後，過kúi工á chiah去，疼kah連beh出門mā真困難，主要是mài改變姿勢to̍h無siáⁿ要緊，nā人beh sóa位，動作to̍h ài真慢，無ē疼kah哀哀叫án-ne。</font><br><br></p>\n<p><font size=5>你tio̍h khah保重–leh-lah。Chit-má有khah好–無？</font><br><br></p>\n<p><font size=5>有lah，無nah有才調tī chia主持？多謝你關心–lah！</font><br><br></p>\n<p><font size=5>無咱先進入咱ê主題，等–leh chiah ta̍uh-ta̍uh-á káng！</font><br><br></p>\n<p><font size=5>好ŏ͘！請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br>\n\n<p><font size=5>Chit lé-pài sin-thé sió-khóa-á koh-iūⁿ, lâng lóng bē chheng-chhun neh!</font><br><br></p>\n<p><font size=5>Lí sī koh án-chóaⁿ–ah? Nah ē sū-sái hiah chē?</font><br><br></p>\n<p><font size=5>Siáⁿ-mih koh! Góa kám ū-iáⁿ put-sî lóng ū chōng-hóng?</font><br><br></p>\n<p><font size=5>To ū-iáⁿ m̄, lí m̄ sī phòa-pēⁿ to̍h sī sim-chêng bái, kui seng-khu kài-sêng bô 1 tè tio̍h–ê án-ne! Chit piàn sī koh án-chóaⁿ–ah?</font><br><br></p>\n<p><font size=5>Ah to siám–tio̍h-lah! Khû piān-só͘ khû–lòe peh–khài to̍h tio̍h–ah. Kiâⁿ 1 pō͘ thiàⁿ 1 ē koh kiam ài ai kúi lo̍h siaⁿ! 2 pō͘ lō͘ ài chò 10 pō͘ kiâⁿ koh kiâⁿ bē liáu! Si̍t-chāi chin siong-tiōng! </font><br><br></p>\n<p><font size=5>Ăi-io͘h, ū khì hō͘ i-seng khòaⁿ–bô?</font><br><br></p>\n<p><font size=5>Ū–lah! M̄-koh sī siám–tio̍h liáu-āu, kòe kúi-kang-á chiah khì, thiàⁿ kah liân beh chhut-mn̂g mā chin khùn-lân, chú-iàu sī mài kái-piàn chu-sè to̍h bô siáⁿ iàu-kín, nā lâng beh sóa ūi, tōng-chok to̍h ài chin bān, bô ē thiàⁿ kah ai-ai-kiò án-ne. </font><br><br></p>\n<p><font size=5>Lí tio̍h khah pó-tiōng–leh-lah. Chit-má ū khah hó–bô?</font><br><br></p>\n<p><font size=5>Ū lah, bô nah ū châi-tiāu tī chia chú-chhî? To-siā lí koan-sim–lah!</font><br><br></p>\n<p><font size=5>Bô lán seng chìn-ji̍p lán ê chú-tê, tán–leh chiah ta̍uh-ta̍uh-á káng!</font><br><br></p>\n<p><font size=5>Hó ŏ͘! Chhiáⁿ chàu im-ga̍k!</font><br><br></p>\n<hr>\n<p><font size=5>EP. 10 片尾</font></p>\n<iframe src='https://www.youtube.com/embed/6nL4xEIQdp0?si=Z3Uz7RphDZ6aXv_V&amp;start=747' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Hó͘！你kám知影he閃–tio̍h ê tē 1 kang，我ùi 1樓peh到3樓ê房間有jōa辛苦？</font><br><br></p>\n<p><font size=5>是jōa kan-khó͘？</font><br><br></p>\n<p><font size=5>我發現我根本to khiā bē tiâu，goán bó͘講叫我坐tī樓梯1 gám 1 gám sóa，我to̍h照伊講–ê án-ne，koh真正有效，m̄-koh實在sóa kài慢，我to̍h ài giú樓梯koaiⁿ，koh配合kha出力，硬giú chiah有才調sóa 1 gám，teh sóa mā是疼，是講hit ê疼koh忍ē tiâu，m̄-koh sóa無kúi gám， to̍h ài歇喘了khah peh，有時手無夠力，to̍h ài kā頭khòe tī樓梯koaiⁿ，用ām-kún-á tàu出力，真辛苦！普通時beh peh 3樓lóng無siáⁿ感覺，hit chōa親像teh peh玉山án-ne！</font><br><br></p>\n<p><font size=5>真正有夠食力！</font><br><br></p>\n<p><font size=5>Ah bē soah–leh，我án-ne到3樓了後，看tio̍h門，我想想–leh，我真正無才調去開房間門，koh叫goán bó͘起來3樓開門，koh來我to̍h開始pê去mn̂g床。</font><br><br></p>\n<p><font size=5>Nah ē無叫lín bó͘ kā你chhah–起-來？</font><br><br></p>\n<p><font size=5>無法度，疼kah khiā bē tiâu，ke khiā ke疼–ê niâ，用pê–ê ta̍uh-ta̍uh-á sóa位，khah無hiah食力，我koh開真chē時間sóa到床邊，hit時，看mn̂g床，kāng款袂輸看tio̍h山án-ne…。</font><br><br></p>\n<p><font size=5>閃–tio̍h實在有夠恐怖，kan-na聽你講to̍h感覺chiok疼！</font><br><br></p>\n<p><font size=5>Hèⁿ ā，iáu-koh好，狀況ta̍k日lóng有進步，chit-má已經好kah差不多–a。人實在lóng m̄-thang破病，身體koh-iūⁿ ê時sûi to̍h感受tio̍h健康有jōa要緊。</font><br><br></p>\n<p><font size=5>Hèⁿ–lah，身體ài顧–lah！Tī chia mā chiok咱ê聽眾朋友身體健康好過日！咱今á日ê時間mā差不多–a，各位朋友ài ē記–leh ŏ͘，後禮拜kāng 1 ê時間請來空中再相會ŏ͘！Pai-pāi！</font><br><br></p>\n<hr>\n<br>\n<font size=5>Hó͘! Lí kám chai-iáⁿ he siám--tio̍h ê tē 1 kang, góa ùi 1 lâu peh kàu 3 lâu ê pâng-keng ū jōa sin-khó͘? </font>\n<br>\n\n<p><font size=5>Sī jōa kan-khó͘?</font><br><br></p>\n<p><font size=5>Góa hoat-hiān góa kin-pún to khiā bē tiâu, goán bó͘ kóng kiò góa chē tī lâu-thui 1 gám 1 gám sóa. Góa to̍h chiàu i kóng–ê án-ne, koh chin-chiàⁿ ū-hāu, m̄-koh si̍t-chāi sóa kài bān, góa to̍h ài giú lâu-thui-koaiⁿ, koh phòe-ha̍p kha chhut-la̍t, ngē giú chiah ū châi-tiāu sóa 1 gám, teh sóa mā sī thiàⁿ, sī kóng hit ê thiàⁿ koh jím ē tiâu, m̄-koh sóa bô kúi gám, to̍h ài hioh-chhoán liáu khah peh, ū-sî chhiú bô kàu la̍t, to̍h ài kā thâu khòe tī lâu-thui-koaiⁿ, iōng ām-kún-á tàu chhut-la̍t, chin sin-khó͘! Phó͘-thong sî beh peh 3 lâu lóng bô siáⁿ kám-kak, hit chōa chhin-chhiūⁿ teh peh Gio̍k-san án-ne!</font><br><br></p>\n<p><font size=5>Chin-chiàⁿ ū-kàu chia̍h-la̍t!</font><br><br></p>\n<p><font size=5>Ah bē soah–leh, góa án-ne kàu 3 lâu liáu-āu, khòaⁿ tio̍h mn̂g, góa siūⁿ-siūⁿ–leh, góa chin-chiàⁿ bô châi-tiāu khì khui pâng-keng mn̂g, koh kiò goán bó͘ khí-lâi 3 lâu khui-mn̂g, koh lâi góa to̍h khai-sí pê khì mn̂g-chhn̂g.</font><br><br></p>\n<p><font size=5>Nah ē bô kiò lín bó͘ kā lí chhah–khí-lâi?</font><br><br></p>\n<p><font size=5>Bô hoat-tō͘, thiàⁿ kah khiā bē tiâu, ke khiā ke thiàⁿ–ê niâ, iōng pê–ê ta̍uh-ta̍uh-á sóa-ūi, khah bô hiah chia̍h-la̍t, góa koh khai chin-chē sî-kan sóa kàu chhn̂g-piⁿ, hit sî, khòaⁿ mn̂g-chhn̂g, kāng-khoán bē-su khòaⁿ tio̍h soaⁿ án-ne….</font><br><br></p>\n<p><font size=5>Siám–tio̍h si̍t-chāi ū-kàu khióng-pò͘, kan-na thiaⁿ lí kóng to̍h kám-kak chiok thiàⁿ!</font><br><br></p>\n<p><font size=5>Hèⁿ ā, iáu-koh hó, chōng-hóng ta̍k ji̍t lóng ū chìn-pō͘, chit-má í-keng hó kah chha-put-to–a. Lâng si̍t-chāi lóng m̄-thang phòa-pēⁿ, sin-thé koh-iūⁿ ê sî sûi to̍h kám-siū tio̍h kiān-khong ū jōa iàu-kín.</font><br><br></p>\n<p><font size=5>Hèⁿ–lah, sin-thé ài kò͘–lah! Tī chia mā chiok lán ê thiaⁿ-chiòng pêng-iú sin-thé kiān-khong hó kòe-ji̍t! Lán kin-á-ji̍t ê sî-kan mā chha-put-to–a, kok-ūi pêng-iú ài ē-kì–leh ŏ͘, āu-lé-pài kāng 1 ê sî-kan chhiáⁿ lâi khong-tiong chài-siong-hōe ŏ͘! Pai-pāi!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 11 答嘴鼓","url":"/%5Bobject%20Object%5D/alongep24/","content":"<p><font size=5>EP. 11 片頭</font></p>\n<iframe src='https://www.youtube.com/embed/KCLM4UbjMcI?si=wzqRS4-wl-Ux4V8U&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>食飽bē？</font><br><br></p>\n<p><font size=5>食飽–ah！你–leh？</font><br><br></p>\n<p><font size=5>食飽–ah！我是想tio̍h咱臺灣人teh相借問，本底是講食飽bē，尾–á時代teh行，漸漸mā變做有teh講你好，Hollo，Hi chit款–ê，想tio̍h食飽bē chiâⁿ久無sa出來講，thiau工koh講–1-ē！</font><br><br></p>\n<p><font size=5>Hiò͘，咱to̍h ài chhiāⁿ講，chit kóa話khah bē無–去！有時lóng ē hiông-hiông想tio̍h 1 kóa詞，gín-á時tiāⁿ leh講，m̄知是án-chóaⁿ soah真久m̄-bat講出嘴，想–tio̍h ê時lóng ē感覺有夠懷念–ê！</font><br><br></p>\n<p><font size=5>Hèⁿ ā，一直講台語to̍h有chit ê好處！有ê話tī記智內底chhàng chiâⁿ深，無張持ē ka-tī走–出-來，凡勢he是咱chit-má lóng teh做復健，母語ê復健án-ne。</font><br><br></p>\n<p><font size=5>好！時間差不多–a！咱節目繼續進行ŏ͘！請奏音樂！</font><br><br></p>\n<p><font size=5>請liâu！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br>\n\n<p><font size=5>Chia̍h-pá bē? </font><br><br></p>\n<p><font size=5>Chia̍h-pá–ah! Lí–leh?</font><br><br></p>\n<p><font size=5>Chia̍h-pá–ah! Góa sī siūⁿ tio̍h lán Tâi-oân-lâng teh sio-chioh-mn̄g, pún-té sī kóng chia̍h-pá-bē, bóe–á sî-tāi teh kiâⁿ, chiām-chiām mā piàn-chò ū teh kóng lí-hó, Hello, Hi chit khoán–ê, siūⁿ tio̍h chia̍h-pá-bē chiâⁿ kú bô sa chhut-lâi kóng, thiau-kang koh kóng–1 ē!</font><br><br></p>\n<p><font size=5>Hiò͘, lán to̍h ài chhiāⁿ kóng, chit kóa ōe khah bē bô–khì! Ū-sî lóng ē hiông-hiông siūⁿ tio̍h 1 kóa sû, gín-á sî tiāⁿ leh kóng, m̄-chai sī án-chóaⁿ soah chin-kú m̄-bat kóng chhut-chhùi, siūⁿ–tio̍h ê sî lóng ē kám-kak ū-kàu hoâi-liām–ê!</font><br><br></p>\n<p><font size=5>Hèⁿ ā, it-ti̍t kóng Tâi-gí to̍h ū chit ê hó-chhù! Ū ê ōe tī kì-tî lāi-té chhàng chiâⁿ chhim, bô-tiuⁿ-tî ē ka-tī cháu–chhut-lâi, hoān-sè he sī lán chit-má lóng teh chò ho̍k-kiān, bó-gí ê ho̍k-kiān án-ne.</font><br><br></p>\n<p><font size=5>Hó! Sî-kan chha-put-to–a! Lán chiat-bo̍k kè-sio̍k chìn-hêng ŏ͘! Chhiáⁿ chàu im-ga̍k!</font><br><br></p>\n<p><font size=5>Chhiáⁿ liâu!</font><br><br></p>\n<hr>\n<p><font size=5>EP. 11 片尾</font></p>\n<iframe src='https://www.youtube.com/embed/KCLM4UbjMcI?si=wzqRS4-wl-Ux4V8U&amp;start=686' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Tú-chiah講tio̍h食飽bē soah去想tio̍h講，m̄知ta̍k ê 3頓lóng án-chóaⁿ食，去買a̍h是ka-tī煮？</font><br><br></p>\n<p><font size=5>Nā我–o͘h，大khài是1半1半，看心情看時間án-ne！</font><br><br></p>\n<p><font size=5>Án-chóaⁿ講？</font><br><br></p>\n<p><font size=5>有時是無閒kah無時間thang煮，趕beh食飯，當然mā是買買–leh khah直，有時雖bóng是時間會赴煮，人nā無閒kah siān-tauh-tauh，mā是用買–ê，煮飯實在是kài thiám。Ah你–leh？</font><br><br></p>\n<p><font size=5>Goán是3頓lóng ka-tī處理，早頓有時是買便–ê，包á a̍h是bán-thô，炊–1-ē to̍h有thang食，中晝暗頓to̍h ka-tī煮–ah，1 ê人煮1 ê人洗碗án-ne，真罕tit leh食外口。</font><br><br></p>\n<p><font size=5>Ta̍k kang煮是真無簡單neh！主要m̄是bē-hiáu煮，是ài一直換菜路，總是bē-tàng ta̍k-kang lóng食kāng款–ê，ē ià-siān！</font><br><br></p>\n<p><font size=5>Hèⁿ ā！我mā感覺厝–ni̍h負責煮菜–ê kài辛苦，我tiāⁿ leh想，nā beh煮飯–ā，菜單ē自動ùi天頂lak–落-來m̄知有jōa好！</font><br><br></p>\n<p><font size=5>想bóng想，mài做眠夢，tāi-chì to̍h是無hiah好khang–lah！</font><br><br></p>\n<p><font size=5>食是ta̍k tǹg ài食，煮是真giâ-chhia，真感謝ta̍k日替咱煮食ê人，今á日ê節目時間mā差不多beh到–ah，真感謝ta̍k-ke來tàu捧場，後禮拜kāng 1 ê時間再會–ō͘！Păi-pāi，păi-pāi感冒ka嗽bē koh來！</font><br><br></p>\n<p><font size=5>Ah你koh leh學廣告詞！Hḿ…，soán–ah，m̄ hâm你計較–lah！Ta̍k-ke再會ō͘！</font><br><br></p>\n<hr>\n<br>\n<font size=5>Tú-chiah kóng tio̍h chia̍h-pá-bē soah khì siūⁿ tio̍h kóng, m̄-chai ta̍k ê 3 tǹg lóng án-chóaⁿ chia̍h, khì bé a̍h-sī ka-tī chú?</font>\n<br>\n\n<p><font size=5>Nā góa–o͘h, tāi-khài sī 1 pòaⁿ 1 pòaⁿ, khòaⁿ sim-chêng khòaⁿ sî-kan án-ne!</font><br><br></p>\n<p><font size=5>Án-chóaⁿ kóng?</font><br><br></p>\n<p><font size=5>Ū-sî sī bô-ēng kah bô sî-kan thang chú, kóaⁿ beh chia̍h-pn̄g, tong-jiân mā sī bé bé–leh khah-ti̍t, ū-sî sui-bóng sī sî-kan ē-hù chú, lâng nā bô-ēng kah siān-tauh-tauh, mā sī iōng bé–ê, chú-pn̄g si̍t-chāi sī kài thiám. Ah lí–leh?</font><br><br></p>\n<p><font size=5>Goán sī 3 tǹg lóng ka-tī chhú-lí, chá-tǹg ū-sî sī bé piān–ê, pau-á a̍h-sī bán-thô, chhoe–1-ē to̍h ū thang chia̍h, tiong-tàu àm-tǹg to̍h ka-tī chú–ah, 1 ê lâng chú 1 ê lâng sé-óaⁿ án-ne, chin hán-tit leh chia̍h gōa-kháu.</font><br><br></p>\n<p><font size=5>Ta̍k kang chú sī chin bô kán-tan neh! Chú-iàu m̄ sī bē-hiáu chú, sī ài it-ti̍t ōaⁿ chhài-lō͘, chóng-sī bē-tàng ta̍k-kang lóng chia̍h kāng-khoán–ê, ē ià-siān!</font><br><br></p>\n<p><font size=5>Hèⁿ ā! Góa mā kám-kak chhù–ni̍h hū-chek chú-chhài–ê kài sin-khó͘, góa tiāⁿ leh siūⁿ, nā beh chú-pn̄g–ā, chhài-toaⁿ ē chū-tōng ùi thiⁿ-téng lak–lo̍h-lâi m̄ chai ū jōa-hó!</font><br><br></p>\n<p><font size=5>Siūⁿ bóng siūⁿ, mài chò bîn-bāng, tāi-chì to̍h sī bô hiah hó-khang–lah!</font><br><br></p>\n<p><font size=5>Chia̍h sī ta̍k tǹg ài chia̍h, chú sī chin giâ-chhia, chin kám-siā ta̍k-ji̍t thè lán chú-chia̍h ê lâng, kin-á-ji̍t ê chiat-bo̍k sî-kan mā chha-put-to beh kàu–ah, chin kám-siā ta̍k-ke lâi tàu phâng-tiûⁿ, āu-lé-pài kāng 1 ê sî-kan chài-hōe–ō͘! Păi-pāi, păi-pāi kám-mō͘ ka-sàu bē koh lâi!</font><br><br></p>\n<p><font size=5>Ah lí koh leh o̍h kóng-kò sû! Hḿ…, soán–ah, m̄ hâm lí kè-kàu–lah! Ta̍k-ke chài-hōe ō͘! </font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 12 答嘴鼓","url":"/%5Bobject%20Object%5D/alongep25/","content":"<p><font size=5>EP. 12 片頭</font></p>\n<iframe src='https://www.youtube.com/embed/HtTvSB2mkhk?si=d8jRIXk59bENwjnh&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>Eh，少年–ê！</font><br><br></p>\n<p><font size=5>Haⁿh？等–leh，你是有siáⁿ企圖hio͘h？Nah ē hiông-hiông叫我少年–ê？</font><br><br></p>\n<p><font size=5>無–lah，to̍h叫–1-ē試看–leh，因為我tiāⁿ leh hông講是少年輩–ê。</font><br><br></p>\n<p><font size=5>Hăⁿ，你明明to̍h beh<del>–ah，siáⁿ-mih少年–ê，beh</del>歲ê o͘-chí-sáng–ah neh！</font><br><br></p>\n<p><font size=5>Ăi，是án-chóaⁿ你ài一直強調hit ê數字，kám是kah我有siáⁿ冤仇？</font><br><br></p>\n<p><font size=5>好–lah，我to̍h mài koh一直講你beh~~歲–ah！是講你是án-chóaⁿ ē去hông叫少年輩–ê？</font><br><br></p>\n<p><font size=5>我teh講chhui-sak台語文ê團體–lah！Tī團體內我有影mā有khah少年，看看–leh比我khah少年–ê mā無jōa chē人，有時想–khài，心內mā是淡薄á稀微。</font><br><br></p>\n<p><font size=5>Che to̍h是台語斷chàn ê情形kài嚴重，咱to̍h ài khah piàⁿ–leh，ke kho͘ kóa人來做伴，咱ê母語chiah ē繼續代代thòaⁿ。</font><br><br></p>\n<p><font size=5>當然–nò͘，一定ài–ê好–無，咱等–leh chiah繼續開講，先奏音樂hoⁿh？ </font><br><br></p>\n<p><font size=5>Nó͘-pha-put-lián，請奏音樂。</font><br><br></p>\n<p><font size=5>Ĕ，chit句a̍h hō͘你學去！</font><br><br></p>\n<p><font size=5>Ke講–ê！我hiah-nī khiáu！ </font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br>\n\n<p><font size=5>Eh, siàu-liân–ê!</font><br><br></p>\n<p><font size=5>Haⁿh? Tán–leh, lí sī ū siáⁿ khì-tô͘ hio͘h? Nah ē hiông-hiông kiò góa siàu-liân–ê?</font><br><br></p>\n<p><font size=5>Bô–lah, to̍h kiò–1-ē chhì-khòaⁿ–leh, in-ūi góa tiāⁿ leh hông kóng sī siàu-liân pōe–ê.</font><br><br></p>\n<p><font size=5>Hăⁿ, lí bêng-bêng to̍h beh<del>–ah, siáⁿ-mih siàu-liân–ê, beh</del>hòe ê o͘-chí-sáng–ah neh!</font><br><br></p>\n<p><font size=5>Ăi, sī án-chóaⁿ lí ài it-ti̍t kiông-tiāu hit ê sò͘-jī, kám sī kah góa ū siáⁿ oan-siû?</font><br><br></p>\n<p><font size=5>Hó–lah, góa to̍h mài koh it-ti̍t kóng lí beh~~歲–ah! Sī kóng lí sī án-chóaⁿ ē khì hông kiò siàu-liân pòe–ê?</font><br><br></p>\n<p><font size=5>Góa teh kóng chhui-sak Tâi-gí ê thoân-thé–lah! Tī thoân-thé lāi góa ū-iáⁿ mā ū khah siàu-liân, khòaⁿ khòaⁿ–leh pí góa khah siàu-liân–ê mā bô jōa chē lâng, ū-sî siūⁿ–khài, sim-lāi mā sī tām-po̍h-á hi-bî.</font><br><br></p>\n<p><font size=5>Che to̍h sī Tâi-gí tn̄g chàn ê chêng-hêng kài giâm-tiōng, lán to̍h ài khah piàⁿ–leh, ke kho͘ kóa lâng lâi chò-phōaⁿ, lán ê bó-gí chiah ē kè-sio̍k tāi-tāi thòaⁿ.</font><br><br></p>\n<p><font size=5>Tong-jiân–nò͘, it-tēng ài–ê hó–bô, lán tán–leh chiah kè-sio̍k khai-káng, seng chàu im-ga̍k hoⁿh?</font><br><br></p>\n<p><font size=5>Nó͘-pha-put-lián, chhiáⁿ chàu im-ga̍k.</font><br><br></p>\n<p><font size=5>Ĕ, chit kù a̍h hō͘ lí o̍h khì!</font><br><br></p>\n<p><font size=5>Ke kóng–ê! Góa hiah-nī khiáu!</font><br><br></p>\n<hr>\n<p><font size=5>EP. 12 片尾</font></p>\n<iframe src='https://www.youtube.com/embed/HtTvSB2mkhk?si=d8jRIXk59bENwjnh&amp;start=629' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Beh講我是少年–ê mā ē-sái–lah！我chit-má chiah 5歲niâ！</font><br><br></p>\n<p><font size=5>你明明to̍h beh~~–ah，koh beh騙，你án-ne是欺騙社會neh！</font><br><br></p>\n<p><font size=5>好–ah-lah，che消音–ê sńg kah siuⁿ chē遍，觀眾ē笑bē出–來-lah！</font><br><br></p>\n<p><font size=5>Mā有影，ah he 5歲是án-chóaⁿ講？</font><br><br></p>\n<p><font size=5>Chit ê 5歲到底是我ka-tī發明–ê，a̍h是講bat聽過人án-ne鼓chhui，我已經記bē khaih。To̍h是講我ē-hiáu寫台文已經5 tang–a，che對我來講chiâⁿ有意義，我一直lóng ē-hiáu講台語，m̄-koh bē-hiáu寫，我ē-hiáu寫英文，日文，中文，to̍h是bē-hiáu寫台文，進前完全m̄知影咱ê台語有文字thang寫。Ē-hiáu寫了後，我khah感覺我是1 ê完整ê人，to̍h ná親像基督教teh講ê koh活，só͘-pái，有時我mā ē滾笑講我ka-tī 5歲。</font><br><br></p>\n<p><font size=5>是án-ne–o͘h！Án-ne nā照你ê理路，我chit-má算是3歲，我mā想tio̍h我tú ē-hiáu寫ê時有jōa歡喜，學tio̍h 1 ê m̄-bat ê詞，to̍h感覺kài趣味。</font><br><br></p>\n<p><font size=5>其實我bat怨嘆講，我nah ē hiah慢chiah知影台語有字thang寫！Ē-tàng講，bē-tàng寫，真正kài奇怪，tio̍h–無？M̄-koh我活到40 gōa，lóng m̄-bat憢疑過chit件tāi-chì neh，活tī chit ê種花民國，siáⁿ奇怪ê tāi-chì to̍h ē變kah真正常án-ne，顛倒你感覺奇怪ê時，人ē來懷疑你無正常。</font><br><br></p>\n<p><font size=5>其實chit-má是有看tio̍h jú來jú chē少年–ê開始beh來學，beh來做夥chhui-sak台語文，che是kài好ê現象，我真希望我ē-hiáu寫字hit年，to̍h是chit粒島嶼台語siāng暗淡ê時，koh來to̍h ē一直好–起-來án-ne。</font><br><br></p>\n<p><font size=5>我mā kah你有kāng款ê ǹg望，一定ài ná來ná好！咱今á日節目ê時間mā差不多–a，真歡喜咱今á日各位聽眾朋友做夥來參與，後禮拜kāng時間請koh來捧場，goán ê節目聽tio̍h nā bē-bái，請kā goán tàu紹介朋友做夥來聽ŏ͘，真勞力！真感謝！Ta̍k-ke再會！</font><br><br></p>\n<hr>\n<br>\n<font size=5>Beh kóng góa sī siàu-liân--ê mā ē-sái--lah! Góa chit-má chiah 5 hòe niâ!</font>\n<br>\n\n<p><font size=5>Lí bêng-bêng to̍h beh~~–ah, koh beh phiàn, lí án-ne sī khi-phiàn siā-hōe neh!</font><br><br></p>\n<p><font size=5>Hó–ah-lah, che siau-im–ê sńg kah siuⁿ chē piàn, koan-chiòng ē chhiò bē chhut–lâi-lah!</font><br><br></p>\n<p><font size=5>Mā ū-iáⁿ, ah he 5 hòe sī án-chóaⁿ kóng?</font><br><br></p>\n<p><font size=5>Chit ê 5 hòe tàu-té sī góa ka-tī hoat-bêng–ê, a̍h sī kóng bat thiaⁿ-kòe lâng án-ne kó͘-chhui, góa í-keng kì bē khaih. To̍h sī kóng góa ē-hiáu siá Tâi-bûn í-keng 5 tang–a, che tùi góa lâi kóng chiâⁿ ū ì-gī, góa it-ti̍t lóng ē-hiáu kóng Tâi-gí, m̄-koh bē-hiáu siá, góa ē-hiáu siá Eng-bûn, Ji̍t-bûn, Tiong-bûn, to̍h sī bē-hiáu siá Tâi-bûn, chìn-chêng oân-choân m̄ chai-iáⁿ lán ê Tâi-gí ū bûn-jī thang siá. Ē-hiáu siá liáu-āu, góa khah kám-kak góa sī 1 ê oân-chéng ê lâng, to̍h ná chhin-chhiūⁿ Ki-tok-kàu teh kóng ê koh oa̍h, só͘-pái, ū-sî góa mā ē kún-chhiò kóng góa ka-tī 5 hòe.</font><br><br></p>\n<p><font size=5>Sī án-ne–o͘h! Án-ne nā chiàu lí ê lí-lō͘, góa chit-má sǹg sī 3 hòe, góa mā siūⁿ tio̍h góa tú ē-hiáu siá ê sî ū jōa hoaⁿ-hí, o̍h tio̍h 1 ê m̄-bat ê sû, to̍h kám-kak kài chhù-bī.</font><br><br></p>\n<p><font size=5>Kî-si̍t góa bat oàn-thàn kóng, góa nah ē hiah bān chiah chai-iáⁿ Tâi-gí ū jī thang siá! Ē-tàng kóng, bē-tàng siá, chin-chiàⁿ kài kî-koài, tio̍h–bô? M̄-koh góa oa̍h kàu 40 gōa, lóng m̄-bat giâu-gî kòe chit kiāⁿ tāi-chì neh, oa̍h tī chit ê chèng-hoe bîn-kok, siáⁿ kî-koài ê tāi-chì to̍h ē piàn kah chin chèng-siông án-ne, tian-tò lí kám-kak kî-koài ê sî, lâng ē lâi hoâi-gî lí bô chèng-siông.</font><br><br></p>\n<p><font size=5>Kî-si̍t chit-má sī ū khòaⁿ tio̍h jú lâi jú chē siàu-liân–ê khai-sí beh lâi o̍h, beh lâi chò-hóe chhui-sak Tâi-gí-bûn, che sī kài hó ê hiān-siōng, góa chin hi-bāng góa ē-hiáu siá-jī hit nî, to̍h sī chit lia̍p tó-sū Tâi-gí siāng àm-tām ê sî, koh lâi to̍h ē it-ti̍t hó–khí-lâi án-ne.</font><br><br></p>\n<p><font size=5>Góa mā kah lí ū kāng-khoán ê ǹg-bāng, it-tēng ài ná lâi ná hó! Lán kin-á-ji̍t chiat-bo̍k ê sî-kan mā chha-put-to–a, chin hoaⁿ-hí lán kin-á-ji̍t kok-ūi thiaⁿ-chiòng pêng-iú chò-hóe lâi chham-ú, āu-lé-pài kāng sî-kan chhiáⁿ koh lâi phâng-tiûⁿ, goán ê chiat-bo̍k thiaⁿ tio̍h nā bē-bái, chhiáⁿ kā goán tàu siāu-kài pêng-iú chò-hóe lâi thiaⁿ ŏ͘, chin ló͘-la̍t! Chin kám-siā! Ta̍k-ke chài-hōe!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 13 答嘴鼓","url":"/%5Bobject%20Object%5D/alongep26/","content":"<p><font size=5>EP. 13 片頭</font></p>\n<iframe src='https://www.youtube.com/embed/HSNfeXtjLXQ?si=tVkqKumtO6K1bRx4&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人phá-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>時間過tio̍h chiâⁿ緊，目1 nih，咱A郎ê故事已經進行kàu siōng尾pha，真多謝各位聽眾朋友一直支持，m̄知goán用心製作ê故事，各位聽tio̍h有kah意–無？</font><br><br></p>\n<p><font size=5>是–lah，chiâⁿ緊neh！當初tú開始ê時，siáⁿ lóng m̄-bat，ta̍k項lóng to̍h ta̍uh-ta̍uh-á研究，chit-má ka想，lóng是血kah目屎neh！</font><br><br></p>\n<p><font size=5>是–lah！我有1 kang poa̍h倒chhè破皮，疼kah流目屎！</font><br><br></p>\n<p><font size=5>M̄-sī hit款血kah目屎–lah！</font><br><br></p>\n<p><font size=5>總–是頭已經洗–lòe，硬thuh mā to̍h thuh kah soah！不管如何，咱已經完成咱ê任務，beh kā各位講再會–ā！咱工作室今á日解散！眞感謝ta̍k-ke長久以來ê支持tàu-sio-thīn！</font><br><br></p>\n<p><font size=5>等–leh等–leh！Siáng講beh解散？你講beh解散to̍h解散我m̄-to̍h真無面子！話lóng hō͘你講to̍h好–ah！</font><br><br></p>\n<p><font size=5>無解散我是beh án-chóaⁿ放假？我beh放假！放假lah！</font><br><br></p>\n<p><font size=5>你teh做台語koh siàu想beh放假！有夢siāng súi，希望siong隨lah！各位聽眾真歹勢！Goán做工á人工作室ē繼續phah-piàⁿ，期待tī無jōa久ê未來koh ē有新ê作品來hâm ta̍k-ke分享！Sòa–lòe是咱A郎最後ê部分，ǹg望各位聽tio̍h ē kah意，來，請奏音樂！</font><br><br></p>\n<p><font size=5>放…假…放…假…</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng phá-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br>\n\n<p><font size=5>Sî-kan kòe tio̍h chiâⁿ kín, ba̍k 1 nih, lán A-lông ê kò͘-sū í-keng chìn-hêng kàu siōng bóe pha, chin to-siā kok-ūi thiaⁿ-chiòng pêng-iú it-ti̍t chi-chhî, m̄-chai goán iōng-sim chè-chok ê kò͘-sū, kok-ūi thiaⁿ tio̍h ū kah-ì–bô?</font><br><br></p>\n<p><font size=5>Sī–lah, chiâⁿ kín neh! Tong-chho͘ tú khai-sí ê sî, siaⁿh lóng m̄-bat, ta̍k-hāng lóng to̍h ta̍uh-ta̍uh-á gián-kiù, chit-má ka siūⁿ, lóng sī hoeh kah ba̍k-sái neh!</font><br><br></p>\n<p><font size=5>Sī–lah! Góa ū 1 kang poa̍h-tó chhè phòa-phôe, thiàⁿ kah lâu-ba̍k-sái!</font><br><br></p>\n<p><font size=5>M̄-sī hit khoán hoeh kah ba̍k-sái–lah!</font><br><br></p>\n<p><font size=5>Chóng–sī thâu í-keng sé–lòe, ngē thuh mā to̍h thuh kah soah! Put-koán jû-hô, lán í-keng oân-sêng lán ê jīm-bū, beh kā kok-ūi kóng chài-hōe–ā! Lán kang-chok-sek kin-á-ji̍t kái-sàn! Chin kám-siā ta̍k-ke tn̂g-kú í-lâi ê chi-chhî tàu-sio-thīn!</font><br><br></p>\n<p><font size=5>Tán–leh tán–leh! Siáng kóng beh kái-sàn? Lí kóng beh kái-sàn to̍h kái-sàn góa m̄-to̍h chin bô bīn-chú! Ōe lóng hō͘ lí kóng to̍h hó–ah!</font><br><br></p>\n<p><font size=5>Bô kái-sàn góa sī beh án-chóaⁿ pàng-ká? Góa beh pàng-ká! Pàng-ká lah!</font><br><br></p>\n<p><font size=5>Lí teh chò Tâi-gí koh siàu-siūⁿ beh pàng-ká! Ū bāng siāng súi, hi-bōng siong sûi lah! Kok-ūi thiaⁿ-chiòng chin pháiⁿ-sè! Goán Chò-kang-á-lâng Kang-chok-sek ē kè-sio̍k phah-piàⁿ, kî-thāi tī bô jōa kú ê bī-lâi koh ē ū sin ê chok-phín lâi hâm ta̍k-ke hun-hióng! Sòa–lòe sī lán A-lông chòe-āu ê pō͘-hūn, ǹg-bāng kok-ūi thiaⁿ tio̍h ē kah-ì, lâi, chhiáⁿ chàu im-ga̍k!</font><br><br></p>\n<p><font size=5>Pàng-ká, pàng-ká…</font><br><br></p>\n<hr>\n<p><font size=5>EP. 13 片尾</font></p>\n<iframe src='https://www.youtube.com/embed/HSNfeXtjLXQ?si=tVkqKumtO6K1bRx4&amp;start=651' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Aih，我真正無法度放假–o͘h？Lín nah ē hiah酷刑？</font><br><br></p>\n<p><font size=5>Ke講–ê！Iau狗koh leh siàu想豬肝骨！Goán投過票–ah，你kā我留tī chia繼續做khang-khòe！</font><br><br></p>\n<p><font size=5>我to m̄是烏狗兄A明koh，講我是iau狗siuⁿ超過–lah！</font><br><br></p>\n<p><font size=5>M̄管–lah，你soah無看tio̍h在場ê各位，lóng giú布條á teh反對你放假！你好thang認命–lah！</font><br><br></p>\n<p><font size=5>Hó͘，lín che是多數暴力neh！(thêng)…是講nah ē ta̍k-ê lóng tī放送ê現場–ah？是發生siáⁿ tāi-chì！</font><br><br></p>\n<p><font size=5>你koh bē記chit咱今á日A郎最後1 chhut，片尾有beh做特別節目o͘h？你是iáu-bē睏醒a̍h是koh leh醉？</font><br><br></p>\n<p><font size=5>Tio̍h hoⁿh，hit日我to̍h有影有收tio̍h批來kā我通知，soah lóng ka放ho͘ bē kì…。我kui kang lóng leh想講ài用siáⁿ辦法，chiah有法度用siāng緊ê速度kā王phah–死…。</font><br><br></p>\n<p><font size=5>你to̍h是án-ne–lah！Chiah無人beh hō͘你放假！應該–ê你！好–lah，m̄ hâm你話仙–a，認真來主持，今á日goán特別邀請goán所有ê工作人員來到現場，goán這ê節目製作ê時間mā差不多有半冬，ta̍k-ê lóng是用ka-tī khang-khòe以外ê時間，來做chit ê節目，到taⁿ，咱所做ê影片已經放送完成，想beh請ta̍k-ê來講kóa參與chit ê製作ê心聲心情án-ne。</font><br><br></p>\n<p><font size=5>有影，ta̍k ê to̍h lóng ài擠時間出來做，真辛苦！</font><br><br></p>\n<p><font size=5>你lóng leh phah電動！無資格應chit款話–lah！Siōng無資格講話–ê to̍h是你！咱mài ka chhap！Lín siáng beh 先講？Hiah pì-sù？無我來點名–lah！無米奶–ê，你講古–ê先邀請你來講！</font><br><br></p>\n<p><font size=5>Ta̍k ke好，我是Bí-leng！真榮幸，ē-tàng tī 「A郎」chit齣廣播劇來講古hō͘ ta̍k-ke聽！感謝A真in ang寫出chiah-nī趣味ê故事，mā多謝做工á人團隊ê有志，chit段時間一直kā我o-ló，hō͘我意見，我chiah ē-tàng愈講愈有信心，愈講愈輾轉，ah mā ǹg望各位聽眾lín有kah意我ê演出。是講chit集錄soah，我to̍h失業–ah neh！  Hò͘<del>我boaih–lah</del>我beh kho̍k碗！後1齣leh？A-chin-嫂–à！緊叫lín ang出來面對！</font><br><br></p>\n<p><font size=5>米奶–ê，你nah ē驚失業，我kan-na驚我無假thang放niâ！無我ê khang-khòe lóng hō͘你做–lah！</font><br><br></p>\n<p><font size=5>Hó͘！你無救–ah！免siàu想–lah！Mai the̍h–來，sòa–lòe，咱邀請咱ê畫師兼劇本創作，Chiá-siông！</font><br><br></p>\n<p><font size=5>Ta̍k-ke好，我是Chiá-siông，khah早因為khang-khòe ê關係，有1段時間，tiāⁿ-tiāⁿ leh走錄音室，自hit-tang-chūn開始，我to̍h感覺配音chit ê khang-khòe chiâⁿ趣味，無想講20 tang了後，竟然有人chhōe我tàu-tīn做台語ê節目，ah m̄ to̍h ka-chài我mā ē-hiáu講台語，chiah有chit ê機會。Chiâⁿ chōe tāi-chì to̍h是án-ne，你總是ài ē-hiáu，日後你tú tio̍h hit ê機會ê時chūn，你chiah lia̍h ē chāi，學台語無敗害lah，ta̍k-ke tàu陣來講台語，台語出頭天！</font><br><br></p>\n<p><font size=5>多謝Chiá-siông~~！Ĕ，奇怪？你tú-chiah nah ē講Chiá-siong是劇本？咱ê ang-á lóng伊畫–ê我知，súi koh古錐！</font><br><br></p>\n<p><font size=5>咱當然有後1 ê製作–ā，tī chia bē-tàng講siuⁿ chē，hō͘我神秘–1-ē！Koh來咱邀請甜粿來講！甜粿請！</font><br><br></p>\n<p><font size=5>Ta̍k-ke平安，我是Tiⁿ-ké。我算是siōng落尾chiah加入做工á人團隊ê成員，chin歡喜ē-ĕng saⁿ-kap來製作chia ê作品，chit-pái ē-tàng完成A-lông chit ê廣播劇實在感覺chiâⁿ sim-sek mā kài感動。因為我khah早koh án-ná想to bē想tio̍h 我竟然ē-ĕng kō͘台語來演出。Sòa–落-來mā ài請各位團員kap聽眾朋友多多指教！是講，我開始講台語ê時間應該mā是團隊–ni̍h siōng短–ê。Ùi學習Pe̍h-ōe-jī開始kā我ê母語學tńg–來有影是hō͘我ke chiok chē自信。而且mā無kài困難，mā感謝ta̍k-ke無kā我棄嫌。豐富lán ê言語，lán繼續phah-piàⁿ！</font><br><br></p>\n<p><font size=5>好！多謝甜粿，聽了真正hō͘人kài感動hoⁿh！Sòa–lòe tio̍h siáng？</font><br><br></p>\n<p><font size=5>Án-ne咱請咱負責影片、網站、程式、平台宣傳ê孤鳥、幕後ê khang-khòe差不多lóng伊teh做，phāiⁿ真重！Tio̍h你講！請！</font><br><br></p>\n<p><font size=5>Ta̍k-ke好，我是孤鳥，孤鳥chhah人群ê孤鳥。有1日，貓tāu傳1 ê音檔hō͘–我，講he是伊hâm A-chin in ang koh Bí-leng teh做ê tāi-chì，問我kám有趣味，kám beh加入？錄音對我來講，是1層chiok食力ê tāi-chì，尤其是beh錄1 ê kah我個性完全無kâng ê角色，he koh khah食力，só͘-pái一直hō͘團隊phah銃têng錄，不二過，終其尾iah是kā tāi-chì做好–ah。感謝團隊對我ê包容，mā感謝團隊對A郎chit ê故事ê用心，hō͘ A郎ē-sái順利chiūⁿ線，ǹg望ta̍k ê ē kah意A郎chit ê故事。</font><br><br></p>\n<p><font size=5>多謝孤鳥！我感覺你演出ê A明有影kài活跳neh！有夠厲害！Koh有siáng無講–tio̍h-ê？</font><br><br></p>\n<p><font size=5>好–lah！無換我講好–ah！</font><br><br></p>\n<p><font size=5>Ta̍k-ê好，我是NiauTāu，我tī團隊負責–ê是處理音檔，tī團隊內底學tio̍h真chē，親像音質ê好bái，處理ê方法無kâng，ē有真大ê精差，請ta̍k ê注心kā goán聽看māi，koh有to̍h是團隊ê ta̍k-ê lóng liâu落去錄音，chit種聲音ê表演真趣味，goán sńg了真歡喜，mā ǹg望ta̍k-ê ē kah意，最後想beh講–ê是，hō͘台語ê世界ke 1 kóa趣味ê、無kāng款ê作品，ta̍k-ê做夥來kā goán tàu捧場ŏ͘，ló͘-la̍t，多謝！</font><br><br></p>\n<p><font size=5>好！我to̍h簡單講到chia，多謝各位觀眾hō͘ goán chē chē ê支持kah鼓勵，koh來A郎小詞典koh有ke做幾chhut，歡迎老主顧，老朋友繼續來kā goán捧場ŏ͘！有閒koh來ŏ͘！Bái-bāi！</font><br><br></p>\n<p><font size=5>等–leh等–leh！我無講–tio̍h neh！</font><br><br></p>\n<p><font size=5>Kan-na想beh放假ê人無ài hō͘你講–lah！</font><br><br></p>\n<p><font size=5>你mā khah好心–leh！我mā有做khang-khòe neh！拜托–leh-lah！</font><br><br></p>\n<p><font size=5>好–lah！Mai sa–去！</font><br><br></p>\n<p><font size=5>Án-ne我mā ài來學lín講ho͘ khah感性–leh！Ta̍k-ke平安！我是A-chin in ang！多謝各位聽眾ē-tàng陪伴goán到taⁿ！心內實在真歡喜！</font><br><br></p>\n<p><font size=5>有ê人ē講講台語真困難，寫台文koh jú困難，我to̍h想講，不如咱來寫1 ê故事，用講古ê方式，ta̍k-ke ē-tàng用聽–ê，nā有趣味mā ē-sái來看台文是beh án-chóaⁿ寫，橫直有聲thang hō͘你對，beh當做教材來學台語ûn-ná是bē-bái，to̍h  liâu–落-去–ah án-ne。Tī chia，錄音差不多是我第1遍ê經驗，nā話講tio̍h無好勢，請多多包hâm。最後我想beh感謝做工á人ê團隊，hō͘我hiah chē自由，sûi-chāi我發揮，mā教我真chē我本底lóng bē-hiáu ê tāi-chì，hâm lín鬥陣做khang-khòe，我真歡喜，尤其是ta̍k-ke同齊認真kā 1件tāi-chì完成，實在感動！親像A郎ê故事án-ne，beh做台語，kāng款ài chio 1 tīn伴做夥行khah ē快活。最後ê最後，我一定ài補充–ê to̍h是，我想beh放假！我beh歇睏！我bih–起-來ê時間iû-koh到–ah！感謝各位！</font><br><br></p>\n<p><font size=5>Án-ne hō͘你謝幕！</font><br><br></p>\n<p><font size=5>好！真正有hit款「Ah！Beh結束–ah neh！」ê心情！好！Kāng款mā是hit句多謝！Sui-bóng goán ê作品kah能力iáu有真chē進步ê空間，m̄-koh mā感謝各位hō͘ goán支持，kā goán鼓勵，請各位聽眾朋友sió等待！相信免koh jōa久！新ê作品to̍h有法度koh出世！Kāng款tī咱chit ê做工á人頻道放送！到時請各位koh繼續kā goán支持ŏ͘！Ló͘-la̍t！多謝！Pái-pāi！</font><br><br></p>\n<p><font size=5>再會~~！</font><br><br></p>\n<p><font size=5>你免soan！等–leh留落來開會haⁿh！</font><br><br></p>\n<p><font size=5>Ĕ~~~~~！</font><br><br></p>\n<p><font size=5>你是leh學he電視–ê日本má-mah kài tio̍h驚o͘h！Khah認命–leh，行lah！</font><br><br></p>\n<p><font size=5>Hò͘–iò͘~~~~M̄ mài–lah！</font><br><br></p>\n<p><font size=5>免ai！Khah認份–leh！</font><br><br></p>\n<hr>\n<br>\n<font size=5>Aih, góa chin-chiàⁿ bô-hoat-tō͘ pàng-ká--o͘h? Lín nah ē hiah khok-hêng?</font>\n<br>\n\n<p><font size=5>Ke kóng–ê! Iau-káu koh leh siàu-siūⁿ ti-koaⁿ kut! Goán tâu kòe phiò–ah, lí kā góa lâu tī chia kè-sio̍k chò khang-khòe!</font><br><br></p>\n<p><font size=5>Góa to m̄-sī o͘-káu hiaⁿ A-bêng koh, kóng góa sī iau-káu siuⁿ chhiau-kòe–lah!</font><br><br></p>\n<p><font size=5>M̄-koán–lah, lí soah bô khòaⁿ tio̍h chāi-tiûⁿ ê kok-ūi, lóng giú pò͘-tiâu-á teh hoán-tùi lí pàng-ká! Lí hó thang jīn-miā–lah!</font><br><br></p>\n<p><font size=5>Hó͘, lín che sī to-sò͘ po̍k-le̍k neh!… Sī kóng nah ē ta̍k-ê lóng tī hòng-sàng ê hiān-tiûⁿ–ah? Sī hoat-seng siáⁿ tāi-chì!</font><br><br></p>\n<p><font size=5>Lí koh bē-kì-chit lán kin-á-ji̍t A-lông chòe-āu 1 chhut, phìⁿ-bóe ū beh chò te̍k-pia̍t chiat-bo̍k o͘h? Lí sī iáu-bē khùn-chhíⁿ a̍h-sī koh leh chùi?</font><br><br></p>\n<p><font size=5>Tio̍h hoⁿh, hit ji̍t góa to̍h ū-iáⁿ ū siu tio̍h phoe lâi kā góa thong-ti, soah lóng ka pàng ho͘ bē-kì….Góa kui-kang lóng leh siūⁿ kóng ài iōng siáⁿ pān-hoat, chiah ū hoat-tō͘ iōng siāng kín ê sok-tō͘ kā ông phah–sí….</font><br><br></p>\n<p><font size=5>Lí to̍h sī án-ne–lah! Chiah bô lâng beh hō͘ lí pàng-ká! Èng-kai–ê lí! Hó–lah, m̄ hâm lí ōe-sian–a, jīn-chin lâi chú-chhî, kin-á-ji̍t goán te̍k-pia̍t iau-chhiáⁿ goán só͘-ū ê kang-chok jîn-oân lâi kàu hiān-tiûⁿ, goán chit ê chiat-bo̍k chè-chok ê sî-kan mā chha-put-to ū pòaⁿ-tang, ta̍k-ê lóng sī iōng ka-tī khang-khòe í-gōa ê sî-kan, lâi chò chit ê chiat-bo̍k, kàu taⁿ, lán só͘-chò ê iáⁿ-phìⁿ í-keng hòng-sàng oân-sêng, siūⁿ beh chhiáⁿ ta̍k-ê lâi kóng kóa chham-ú chit ê chè-chok ê sim-siaⁿ sim-chêng án-ne.</font><br><br></p>\n<p><font size=5>Ū-iáⁿ, ta̍k ê to̍h lóng ài chek sî-kan chhut-lâi chò, chin sin-khó͘!</font><br><br></p>\n<p><font size=5>Lí lóng leh phah tiān-tōng! Bô chu-keh ìn chit khoán ōe–lah! Siōng bô chu-keh kóng-ōe–ê to̍h sī lí! Lán mài ka chhap! Lín siáng beh seng kóng? Hiah pì-sù? Bô góa lâi tiám-miâ–lah! Bô Bí-leng–ê, lí kóng-kó͘–ê seng iau-chhiáⁿ lí lâi kóng!</font><br><br></p>\n<p><font size=5>Ta̍k-ke hó, góa sī Bí-leng! Chin êng-hēng, ē-tàng tī “A-lông” chit chhut kóng-pò͘-kio̍k lâi kóng-kó͘ hō͘ ta̍k-ke thiaⁿ! Kám-siā A-chin in ang siá chhut chiah-nī chhù-bī ê kò͘-sū, mā to-siā Chò-kang-á-lâng thoân-tūi ê iú-chì, chit tōaⁿ sî-kan it-ti̍t kā góa o-ló, hō͘ góa ì-kiàn, góa chiah ē-tàng lú kóng lú ū sìn-sim, lú kóng lú liàn-tńg, ah mā ǹg-bāng kok-ūi thiaⁿ-chiòng lín ū kah-ì góa ê ián-chhut! Sī-kóng, chit chi̍p lo̍k soah, góa to̍h sit-gia̍p–ah neh! Hò͘~ Góa boaih–lah~ Góa beh kho̍k óaⁿ! Āu 1 chhut leh? A-chin-só–à! Kín kiò lín ang chhut-lâi bīn-tùi!</font><br><br></p>\n<p><font size=5>Bí-leng–ê, lí nah ē kiaⁿ sit-gia̍p, góa kan-na kiaⁿ góa bô ká thang pàng niâ! Bô góa ê khang-khòe lóng hō͘ lí chò–lah!</font><br><br></p>\n<p><font size=5>Hó͘! Lí bô kiù–ah! Bián siàu-siūⁿ–lah! Mai the̍h–lâi, sòa–lòe, lán iau-chhiáⁿ lán ê ōe-su kiam kio̍k-pún chhòng-chok, Chiá-siông!</font><br><br></p>\n<p><font size=5>Ta̍k-ke hó, góa sī Chiá-siông, khah chá in-ūi khang-khòe ê koan-hē, ū 1 tōaⁿ sî-kan tiāⁿ-tiāⁿ leh cháu lo̍k-im-sek, chū hit-tang-chūn khai-sí, góa to̍h kám-kak phòe-im chit ê khang-khòe chiâⁿ chhù-bī, bô siūⁿ kóng 20 tang liáu-āu, kèng-jiân ū lâng chhōe góa tàu-tīn chò Tâi-gí ê chiat-bo̍k, ah m̄ to̍h ka-chài góa mā ē-hiáu kóng Tâi-gí, chiah ū chit ê ki-hōe, chiâⁿ chōe tāi-chì to̍h sī án-ne, lí chóng-sī ài ē-hiáu, ji̍t-āu lí tú tio̍h hit ê ki-hōe ê sî-chūn, lí chiah lia̍h ē chāi, o̍h Tâi-gí bô pāi-hāi lah, ta̍k-ke tàu-tīn lâi kóng Tâi-gí, Tâi-gí chhut thâu thiⁿ.</font><br><br></p>\n<p><font size=5>To-siā Chiá-siông! Ĕ, kî-koài? Lí tú-chiah nah ē kóng Chiá-siông sī kio̍k-pún? Lán ê ang-á lóng i ōe–ê góa chai, súi koh kó͘-chui!</font><br><br></p>\n<p><font size=5>Lán tong-jiân ū āu 1 ê chè-chok–ā, tī chia bē-tàng kóng siuⁿ chē, hō͘ góa sîn-pì–1-ē! Koh lâi lán iau-chhiáⁿ Tiⁿ-ké lâi kóng! Tiⁿ-ké chhiáⁿ! </font><br><br></p>\n<p><font size=5>Ta̍k-ke pêng-an, góa sī Tiⁿ-ké. Góa sǹg sī siōng lo̍h-bóe chiah ka-ji̍p chò-lâng-á-lâng thoân-tūi ê sêng-oân, chin hoaⁿ-hí ē-ĕng saⁿ-kap lâi chè-chok chia ê chok-phín, chit-pái ē-tàng oân-sêng A-lông chit ê kóng-pò͘-kio̍k si̍t-chāi kám-kak chiâⁿ sim-sek mā kài kám-tōng. In-ūi góa khah chá koh án-ná siūⁿ to bē siūⁿ tio̍h góa kèng-jiân ē-ĕng kō͘ Tâi-gí lâi ián-chhut. Sòa–lo̍h-lâi mā ài chhiáⁿ kok-ūi thoân-oân kap thiaⁿ-chiòng pêng-iú to-to chí-kàu! Sī kóng, góa khai-sí kóng Tâi-gí ê sî-kan èng-kai mā sī thoân-tūi–ni̍h siōng té–ê. Ùi ha̍k-si̍p Pe̍h-ōe-jī khai-sí kā góa ê bó-gí o̍h tńg–lâi ū-iáⁿ sī hō͘ góa ke chiok chē chū-sìn. Jî-chhiáⁿ mā bô kài khùn-lân, mā chin kám-siā ta̍k-ke bô kā góa khì-hiâm. Hong-hù lán ê giân-gí, lán kè-sio̍k phah-piàⁿ! </font><br><br></p>\n<p><font size=5>Hó! To-siā Tiⁿ-ké, thiaⁿ liáu chin-chiàⁿ hō͘ lâng kài kám-tōng hoⁿh! Sòa–lòe tio̍h siáng?</font><br><br></p>\n<p><font size=5>Án-ne lán chhiáⁿ lán hū-chek iáⁿ-phìⁿ, bāng-chām, thêng-sek, pêⁿ-tâi soan-thoân ê Ko͘-chiáu, bō͘-āu ê khang-khòe chha-put-to lóng i teh chò, phāiⁿ chin tāng! Tio̍h lí kóng! Chhiáⁿ!</font><br><br></p>\n<p><font size=5>Ta̍k-ke hó, góa sī Ko͘-chiáu, Ko͘-chiáu chhah lâng kûn ê Ko͘-chiáu. Ū 1 ji̍t, Niau-tāu thoân 1 ê im-tòng hō͘–góa, kóng he sī i hâm A-chin in ang koh Bí-leng teh chò ê tāi-chì, mn̄g góa kám ū chhù-bī, kám beh ka-ji̍p? Lo̍k-im tùi góa lâi kóng, sī 1 chân chiok chia̍h-la̍t ê tāi-chì, iû-kî sī beh lo̍k 1 ê kah góa kò-sèng oân-choân bô-kâng ê kak-sek, he koh khah chia̍h-la̍t, só͘-pái it-ti̍t hō͘ thoân-tūi phah-chhèng têng lo̍k, put-jī-kò, chiong-kî-bóe iah sī kā tāi-chì chò hó–ah. Kám-siā thoân-tūi tùi góa ê pau-iông, mā kám-siā thoân-tūi tùi A-lông chit ê kò͘-sū ê iōng-sim, hō͘ A-lông ē-sái sūn-lī chiūⁿ-sòaⁿ, ǹg-bāng ta̍k ê ē kah-ì A-lông chit ê kò͘-sū.</font><br><br></p>\n<p><font size=5>To-siā Ko͘-chiáu! Góa kám-kak lí ián-chhut ê A-bêng ū-iáⁿ kài oa̍h-thiàu neh! Ū kàu lī-hāi! Koh ū siáng bô kóng–tio̍h-ê?</font><br><br></p>\n<p><font size=5>Hó–lah! Bô ōaⁿ góa kóng hó–ah!</font><br><br></p>\n<p><font size=5>Góa tī thoân-tūi hū-chek ê sī chhú-lí im-tòng, tī thoân-tūi lāi-té o̍h tio̍h chin-chē, chhin-chhiūⁿ im-chit ê hó-bái, chhú-lí ê hong-hoat bô kâng, ē ū chin tōa ê cheng-chha, chhiáⁿ ta̍k ê chù-sim kā goán thiaⁿ khòaⁿ-māi, koh ū to̍h-sī thoân-tūi ê ta̍k-ê lóng liâu lo̍h-khì lo̍k-im, chit-chióng siaⁿ-im ê piáu-ián chin chhù-bī, goán sńg liáu chin hoaⁿ-hí, mā ǹg-bāng ta̍k-ê ē kah-ì, chòe-āu siūⁿ beh kóng–ê sī, hō͘ Tâi-gí ê sè-kài ke 1 kóa chhù-bī–ê, bô kāng-khoán–ê chok-phín, ta̍k-ê chò-hóe lâi kā goán tàu phâng-tiûⁿ ŏ͘, ló͘-la̍t, to-siā.</font><br><br></p>\n<p><font size=5>Hó, góa to̍h kán-tan kóng kàu chia, to-siā kok-ūi koan-chiòng hō͘ goán chē chē ê chi-chhî kah kó͘-lē, koh lâi A-lông Sió-sû-tián koh ū ke chò kúi chhut, hoan-gêng lāu chú-kò͘, lāu pêng-iú kè-sio̍k lâi kā goán phâng-tiûⁿ ŏ͘! Ū-êng koh lâi ŏ͘! Bái-bāi! </font><br><br></p>\n<p><font size=5>Tán–leh tán–leh! Góa bô kóng–tio̍h neh!</font><br><br></p>\n<p><font size=5>Kan-na siūⁿ beh pàng-ká ê lâng bô ài hō͘ lí kóng–lah! </font><br><br></p>\n<p><font size=5>Lí mā khah hó-sim–leh! Góa mā ū chò khang-khòe neh! Pài-thok–leh-lah!</font><br><br></p>\n<p><font size=5>Hó–lah! Mai sa–khì!</font><br><br></p>\n<p><font size=5>Án-ne góa mā ài lâi o̍h lín kóng hō͘ khah kám-sèng–leh! Ta̍k-ke pêng-an! Góa sī A-chin in ang! To-siā kok-ūi thiaⁿ-chiòng ē-tàng pôe-phōaⁿ goán kàu taⁿ! Sim-lāi si̍t-chāi chin hoaⁿ-hí!</font><br><br></p>\n<p><font size=5>Ū ê lâng ē kóng kóng Tâi-gí chin khùn-lân, siá Tâi-bûn koh jú khùn-lân, góa to̍h siūⁿ kóng, put-jû lán lâi siá 1 ê kò͘-sū, iōng kóng-kó͘ ê hong-sek, ta̍k-ke ē-tàng iōng thiaⁿ–ê, nā ū chhù-bī mā ē-sái lâi khòaⁿ Tâi-bûn sī beh án-chóaⁿ siá, hûiⁿ-ti̍t ū siaⁿ thang hō͘ lí tùi, beh tòng-chò kàu-châi lâi o̍h Tâi-gí ûn-ná sī bē-bái, to̍h liâu–lo̍h-khì-ah án-ne. Tī chia, lo̍k-im chha-put-to sī góa tē 1 piàn ê keng-giām, nā ōe kóng tio̍h bô hó-sè, chhiáⁿ to-to pau-hâm. Chòe-āu góa siūⁿ beh kám-siā chò-kang-á-lâng ê thoân-tūi, hō͘ góa hiah hē chū-iû, sûi-chāi góa hoat-hui, mā kà góa chin chē góa pún-té lóng bē-hiáu ê tāi-chì, hâm lín tàu-tīn chò khang-khòe, góa chin hoaⁿ-hí, iû-kî sī ta̍k-ke tâng-chê jīn-chin kā 1 kiāⁿ tāi-chì oân-sêng, si̍t-chāi kám-tōng! Chhin-chhiūⁿ A-lông ê kò͘-sū án-ne, beh chò Tâi-gí, kāng-khoán ài chio 1 tīn phōaⁿ chò-hóe kiâⁿ khah ē khùiⁿ-oa̍h. Chòe-āu ê chòe-āu, góa it-tēng ài pó͘-chhiong–ê to̍h sī, góa siūⁿ beh pàng-ká! Góa beh hioh-khùn! Góa bih–khí-lâi ê sî-kan iû-koh kàu–ah! Kám-siā kok-ūi!</font><br><br></p>\n<p><font size=5>Án-ne hō͘ lí siā-bō͘!</font><br><br></p>\n<p><font size=5>Hó! Chin-chiàⁿ ū hit khoán “Ah! Beh kiat-sok–ah neh!” ê sim-chêng! Hó! Kāng-khoán mā sī hit kù to-siā! Sui-bóng goán ê chok-phín kah lêng-le̍k iáu ū chin chē chìn-pō͘ ê khong-kan, m̄-koh mā kám-siā kok-ūi hō͘ goán chi-chhî, kā goán kó͘-lē, chhiáⁿ kok-ūi thiaⁿ-chiòng pêng-iú sió tán-thāi! Siong-sìn bián koh jōa kú! Sin ê chok-phín to̍h ū hoat-tō͘ koh chhut-sì! Kāng-khoán tī lán chit ê chò-lâng-á-lâng pîn-tō hòng-sàng! Kàu-sî chhiáⁿ kok-ūi koh kè-sio̍k kā goán chi-chhî ŏ͘! Ló͘-la̍t! To-siā! Pái-pāi!</font><br><br></p>\n<p><font size=5>Chài-hōe!</font><br><br></p>\n<p><font size=5>Lí bián soan! Tán–leh lâu lo̍h-lâi khui-hōe haⁿh!</font><br><br></p>\n<p><font size=5>Ĕ~~~~!</font><br><br></p>\n<p><font size=5>Lí sī leh o̍h he tiān-sī–ê Ji̍t-pún má-mah kài tio̍h kiaⁿ o͘h! Khah jīn-miā–leh, kiâⁿ lah!</font><br><br></p>\n<p><font size=5>Hò͘–iò͘~~~~ M̄ mài–lah!</font><br><br></p>\n<p><font size=5>Bián ai! Khah jīn-hūn–leh!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎台語小詞典】 EP. 01-坐賬/Chhē-siàu","url":"/%5Bobject%20Object%5D/alongsiosutian01/","content":"<p><a href=\"https://youtu.be/jp7-XGipPHE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/791412b0-26af-43f9-b7d6-02e7fd62ba66\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1aejeMM09zJ3AQN1Mftb3g\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KpkrkDVl5LqMVllvRu\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-01-%E5%9D%90%E8%B3%AC-chh%C4%93-si%C3%A0u/id1730745763?i=1000647756838\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>Chhē-siàu，mā有人講chē-siàu。</font><br><br></p>\n<p><font size=5>Chit塊詞ē-tàng拆開來稽考，chhē nā孤1字來講，to̍h有負擔責任ê意思，一般to̍h是ài用錢來負責任。咱ē-tàng tī王育德博士著作ê「台灣語常用語彙」內底看tio̍h chit句例句：「Nā phàng見，chiah chhē–你。」Chit句ê意思to̍h是講，nā mi̍h-kiāⁿ無–去，我chiah kā你賠償。賠償一般慣勢是ē講賠sióng，m̄-koh sióng chit ê音，tī辭典內底chhiâu-chhōe mā chhiau無賠錢ê意思，siông chiah有，che mā tī chia分享hō͘ ta̍k-ke做參考。</font><br><br></p>\n<p><font size=5>Chhē koh有另外1種用法，親像：「你nah ē去得失tio̍h王董–ê，得失土地公是飼無雞neh，khah-thêng-á chah 1 ê伴手，我chhōa你來kā王董–ê chhē不是。」Tī chit ê所在ê chhē to̍h是會失禮ê意思。</font><br><br></p>\n<p><font size=5>Só͘-pái咱chit-má koh翻頭轉來看chhē-siàu，伊kāng款mā是有2種意思，1種to真單純，to̍h是去la̍p錢、la̍p siàu ê意思，像講「咱chia̍h chit thoaⁿ，等–leh hō͘你去chhē siàu，好–無？」。另外1款to̍h是kā責任taⁿ–起-來，用嘴taⁿ，用行為taⁿ，用錢taⁿ，che to̍h ài看雙方面án-chóaⁿ chhiâu-chhek。Mā ē-tàng講：「我欠伊錢無才調hêng，伊to̍h來goán tau kā我ê電視、冰箱、phòng椅lóng chóng搬去chhē-siàu。」</font><br><br></p>\n<p><font size=5>Koh親像「A桃腹肚內ê gín-á，明華kám  beh chhē-siàu？」To̍h是leh憢疑講明華是beh負責任，a̍h是ē kā tāi-chì póe kah lī-lī-lī ê意思。</font><br><br></p>\n<hr>\n<br>\n<font size=5>Chhē-siàu, mā ū lâng kóng chē-siàu.</font>\n<br><br><p>\n\n<p><font size=5>Chit tè sû ē-tàng thiah-khui lâi khe-khó, chhē nā ko͘ 1 jī lâi kóng, to̍h ū hū-tam chek-jīm ê ì-sù, it-poaⁿ to̍h sī ài iōng chîⁿ lâi hū-chek-jīm. Lán ē-tàng tī Ông Io̍k-tek phok-sū  tù-chok ê “Tâi-oân-gí Siông-iōng Gí-lūi” lāi-té khòaⁿ tio̍h chit kù lē-kù: “Nā phàng-kiàn, chiah chhē–lí.” Chit kù ê ì-sù to̍h sī kóng, nā mi̍h-kiāⁿ bô–khì, góa chiah kā lí pôe-siông. Pôe-siông it-poaⁿ koàn-sì sī ē kóng pôe-sióng, m̄-koh sióng chit ê im, tī sû-tián lāi-té chhiâu-chhōe mā chhiau bô pôe chîⁿ ê ì-sù, siông chiah ū, che mā tī chia hun-hióng hō͘ ta̍k-ke chò chham-khó.</font><br><br></p>\n<p><font size=5>Chhē koh ū lēng-gōa 1 chióng iōng-hoat, chhin-chhiūⁿ: “Lí nah ē khì tek-sit tio̍h Ông-táng–ê, tek-sit thó͘-tē-kong sī chhī bô ke neh, khah-thêng-á chah 1 ê phōaⁿ-chhiú, góa chhōa lí lâi kā Ông-táng–ê chhē put-sī.” Tī chit ê só͘-chāi ê chhē to̍h sī hōe-sit-lé ê ì-sù.</font><br><br></p>\n<p><font size=5>Só͘-pái lán chit-má koh hoan-thâu tńg-lâi khòaⁿ chhē-siàu, i kāng-khoán mā sī ū 2 chióng ì-sù, 1 chióng to chin tan-sûn, to̍h sī khì la̍p chîⁿ, la̍p siàu ê ì-sù, chhiūⁿ kóng “Lán chia̍h chit thoaⁿ, tán–leh hō͘ lí khì chhē-siàu, hó–bô?” Lēng-gōa 1 khoán to̍h sī kā chek-jīm taⁿ–khí-lâi, iōng chhùi taⁿ, iōng hêng-ûi taⁿ, iōng chîⁿ taⁿ, che to̍h ài khòaⁿ siang hong-bīn án-chóaⁿ chhiâu-chhek. Mā ē-tàng kóng: “Góa khiàm i chîⁿ bô châi-tiāu hêng. i to̍h lâi goán tau kā góa ê tiān-sī, peng-siuⁿ, phòng-í lóng chóng poaⁿ-khì chhē-siàu.”</font><br><br></p>\n<p><font size=5>Koh chhin-chhiūⁿ “A-thô pak-tó͘ lāi ê gín-á, Bêng-hôa kám beh chhē-siàu?” To̍h sī leh giâu-gî kóng Bêng-hôa sī beh hū-chek-jīm, a̍h-sī ē kā tāi-chì póe kah lī-lī-lī ê ì-sù.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Chhē-siàu","坐賬"]},{"title":"【A郎台語小詞典】 EP. 02-Nauh","url":"/%5Bobject%20Object%5D/alongsiosutian02/","content":"<p><a href=\"https://youtu.be/R_wuRVG5NDM\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/55bb1f8d-5462-4218-95ab-8cdc52bc6b07\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1v5dZ27u9htY6m6tdVxzmZ\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KlZV2SQN-KTbIsZxCq\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-02-nauh/id1730745763?i=1000648068817\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>Nauh，mā有人講ngauh。</font><br><br></p>\n<p><font size=5>Nauh，khêng-si̍t有kúi-lo̍h ê意思，咱sòa–落-來ē 1項1項á來解說。</font><br><br></p>\n<p><font size=5>1種是nga̍uh-nga̍uh唸，ka-tī唸，細聲á唸，m̄是beh講hō͘別人聽，有時á四pêng邊–a lóng無人mā leh唸，真單純to̍h是愛唸bóng唸ê狀況。Nā有chit款症頭，咱話ē-tàng án-ne講：「你ka-tī 1 ê人tī hia是leh nauh siáⁿ hòe，壓力是有hiah大hio͘h？」Koh親像tī A郎ê故事內底，a婆–ā講：「O͘h！天氣chiâⁿ好neh！」Chit種ka-tī講hō͘ ka-tī聽ê情形，mā ē-tàng講是nauh。</font><br><br></p>\n<p><font size=5>Koh有1款是講1寡khah無正式ê話，可能是teh講別人ê閒á話，a̍h是講1寡khah風聲pòng影ê tāi-chì，ka當做1種teh開講ê話題leh講，親像講「你nah ē知影林–ê in beh 嫁chŏ͘-kiáⁿ？」「To買菜去tú tio̍h春枝–a，伊leh nauh hō͘我聽–ê。」Mā ē-tàng講「無證無據ê tāi-chì，你a̍h leh sa leh四界nauh。」 </font><br><br></p>\n<p><font size=5>Nauh koh有1種解說，to̍h是去hō͘狗á咬–tio̍h，真快速咬–落-去hit款，m̄是輕輕á咬，nā是講soe kah老mo͘h-mo͘h，去hō͘鱷魚，a̍h鯊魚咬–tio̍h，mā ē-tàng講是ho͘ nauh–tio̍h。</font><br><br></p>\n<p><font size=5>Siāng尾1種to̍h是pō͘ mi̍h-kiāⁿ，親像講「你嘴tī hia nauh–leh nauh–leh，是leh食sáⁿ-mih好khang–ê？」</font><br><br></p>\n<hr>\n<br>\n<font size=5>Nauh, mā ū lâng kóng ngauh.</font>\n<br><br><p>\n\n<p><font size=5>Nauh, khêng-si̍t ū kúi-lo̍h ê ì-sù, lán sóa–lo̍h-lâi ē 1 hāng 1 hāng-á lâi kái-soeh.</font><br><br></p>\n<p><font size=5>1 chióng sī nga̍uh-nga̍uh liām, ka-tī liām, sè-siaⁿ-á liām, m̄ sī beh kóng hō͘ pa̍t-lâng thiaⁿ, ū-sî-á sì-pêng piⁿ–á lóng bô lâng mā leh liām, chin tan-sûn to̍h sī ài liām bóng liām ê chōng-hóng. Nā ū chit khoán chèng-thâu, lán ōe ē-tàng án-ne kóng: “lí ka-tī 1 ê lâng tī hia sī leh nauh siáⁿ hòe, ap-le̍k sī ū hiah tōa hio͘h?” Koh chhin-chhiūⁿ tī A-lông ê kò͘-sū lāi-té, a-pô–ā kóng: “O͘h! Thiⁿ-khì chiâⁿ hó neh!” Chit chióng ka-tī kóng hō͘ ka-tī thiaⁿ ê chêng-hêng, mā ē-tàng kóng sī nauh.</font><br><br></p>\n<p><font size=5>Koh ū 1 khoán sī kóng 1 kóa khah bô chèng-sek ê ōe, khó-lêng sī teh kóng pa̍t-lâng ê êng-á-ōe, a̍h sī kóng 1 kóa khah hong-siaⁿ pòng-iáⁿ ê tāi-chì, ka tòng-chò 1 chióng teh khai-káng ê ōe-tê leh kóng, chhin-chhiūⁿ kóng “Lí nah ē chai-iáⁿ Lîm–ê in beh kè chŏ͘-kiáⁿ?” “To bé chhài khì tú tio̍h Chhun-ki–a, i leh nauh hō͘ góa thiaⁿ–ê.” Mā ē-tàng kóng “Bô chèng bô kù ê tāi-chì, lí a̍h leh sa leh sì-kè nauh.”</font><br><br></p>\n<p><font size=5>Nauh koh ū 1 chióng kái-soeh, to̍h sī khì hō͘ káu-á kā–tio̍h, chin khoài-sok kā–lo̍h-khì hit khoán, m̄ sī khin-khin-á kā, nā sī kóng soe kah lāu-mo͘h-mo͘h, khì hō͘ kho̍k-hî, a̍h soa-hî kā–tio̍h, mā ē-tàng kóng sī ho͘ nauh–tio̍h.</font><br><br></p>\n<p><font size=5>Siāng bóe 1 chióng to̍h sī pō͘ mi̍h-kiāⁿ, chhin-chhiūⁿ kóng “Lí chhùi tī hia nauh–leh nauh–leh, sī leh chia̍h sáⁿ-mih hó-khang–ê?” </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Nauh"]},{"title":"【A郎台語小詞典】 EP. 04-Chhāi","url":"/%5Bobject%20Object%5D/alongsiosutian04/","content":"<p><a href=\"https://youtu.be/FNo41aqMbEI\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/7255d44d-6638-4034-8a6f-9de18d0f0fb3\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2iRcgWXexObwvJSUAYykd8\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Kk7zfg0jA0QQNMzXVQ\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-04-chh%C4%81i-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000648905788\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>Chhāi，有幾lo̍h種意思，sòa–落-來咱liâu-liâu-á來講。</font><br><br></p>\n<p><font size=5> Chhāi thiāu-á，to̍h是土腳挖1 khang，kā thiāu-á tâi 1部分–入-去，hō͘柱á khiā ē直，khiā ē chāi，咱話ē-tàng án-ne講：「地理sian–ê講咱ài chhāi 1 枝大thiāu，chiah ē消災改厄，m̄-koh伊講ài chhāi ê所在是路ê正中nē，我看iáu-bē改tio̍h厄，我ē seng去lòng tio̍h頭。」</font><br><br></p>\n<p><font size=5>Koh來，chhāi kah chhāi-chhāi lóng是無tín-tāng ê意思，親像「你koh chhāi tī hia teh創sáⁿ？Koh m̄緊來kā王董–ê seh多謝？」Tī chia，to̍h是講人khiā–leh lóng m̄ tín-tāng，有時leh kâng ge，chhāi tī hia換做chhāi佛á，ûn-ná是kāng意思。陳雷sian–ê ê「講古小火車」，mā有1句「神神chhāi hia坐，m̄知teh想啥。」Chia ê chhāi mā是無tín-tāng ê意思，話句真súi，mā tī chia hâm各位分享。Nā是chhāi-chhāi ê用法，人chhāi-chhāi，目神chhāi-chhāi，頷頸á chhāi-chhāi lóng有leh講。</font><br><br></p>\n<p><font size=5>Koh 1種是khǹg ê意思，像講「Chia ài chhāi 2 tè椅á，hia mā kāng款。」Tī故事內底寫–tio̍h-ê，「Kā桃á chhāi tī桌頂。」Mā是chit種意思。</font><br><br></p>\n<p><font size=5>Koh來，to̍h是khǹg ho͘好koh beh ka拜ê意思，像講chhāi神明，chhāi佛á，chhāi公媽。有1句俗語kài出名，「1人1家tāi，公媽隨人chhāi。」To̍h是leh講，kā ka-tī ê tāi-chì管ho͘好to̍h好，m̄-thang chhap siuⁿ chē，chhap過頭，chhap kah ùi別人in tau–去。</font><br><br></p>\n<p><font size=5>Koh 1款是講人真lò、真大漢。話ē-tàng án-ne講，「籃球選手lóng 1 chhāi真tōa chhāi，kah in講話，頭lóng tio̍h khiàn-khiàn，頷頸á ē痠。」</font><br><br></p>\n<hr>\n<br>\n<font size=5>Chhāi, ū kúi lo̍h chióng ì-sù, sòe--lo̍h-lâi lán liâu-liâu-á lâi kóng.</font>\n<br><br><p>\n\n<p><font size=5>Chhāi thiāu-á, to̍h sī thô͘-kha ó͘ 1 khang, kā thiāu-á tâi 1 pō͘-hūn–ji̍p-khì, hō͘ thiāu-á khiā ē ti̍t, khiā ē chāi, lán ōe ē-tàng án-ne kóng: “Tē-lí sian–ê kóng lán ài chhāi 1 ki tōa thiāu, chiah ē siau-chai kái-eh, m̄-koh i kóng ài chhāi ê só͘-chāi sī lō͘ ê chiàⁿ tiong nē, góa khòaⁿ iáu-bē kái tio̍h eh, góa ē seng khì lòng tio̍h thâu.”</font><br><br></p>\n<p><font size=5>Koh lâi, chhāi kah chhāi-chhāi lóng sī bô tín-tāng ê ì-sù, chhin-chhiūⁿ “Lí koh chhāi tī hia teh chhòng sáⁿ? Koh m̄ kín lâi kā Ông-táng–ê seh to-siā?” Tī chia, to̍h sī kóng lâng khiā–leh lóng m̄ tín-tāng, ū-sî leh kâng ge, chhāi tī hia ōaⁿ-chò chhāi pu̍t-á, ûn-ná sī kāng ì-sù. Tân Lûi sian–ê ê “Kóng-kó͘ Sió-hóe-chhia”, mā ū 1 kù “Sîn-sîn chhāi hia chē, m̄-chai teh siūⁿ sáⁿ.” Chia ê chhāi mā sī bô tín-tāng ê ì-sù, ōe-kù chin súi, mā tī chia hâm kok-ūi hun-hióng. Nā sī chhāi-chhāi ê iōng-hoat, lâng chhāi-chhiā. ba̍k-sîn chhāi-chhāi, ām-kún-á chhāi-chhāi lóng ū leh kóng.</font><br><br></p>\n<p><font size=5>Koh 1 chióng sī khǹg ê ì-sù, chhiūⁿ kóng “Chia ài chhāi 2 tè í-á, hia mā kāng-khoán.” Tī kò͘-sū lāi-té siá–tio̍h-ê, “Kā thô-á chhāi tī toh-téng.” Mā sī chit chióng ì-sù.</font><br><br></p>\n<p><font size=5>Koh lâi, to̍h sī khǹg ho͘ hó koh beh ka pài ê ì-sù, chhiūⁿ kóng chhāi sîn-bêng, chhāi pu̍t-á, chhāi kong-má. Ū 1 kù sio̍k-gí kài chhut-miâ, “1 lâng 1 ke tāi, kong-má sûi lâng chhāi.” To̍h sī leh kóng, kā ka-tī ê tāi-chì koán ho͘ hó to̍h hó, m̄-thang chhap siuⁿ chē, chhap kòe-thâu, chhap kah ùi pa̍t-lâng in tau–khì.</font><br><br></p>\n<p><font size=5>Koh 1 khoán sī kóng lâng chin lò, chin tōa hàn. Ōe ē-tàng án-ne kóng. “Nâ-kiû soán-chhiú lóng 1 chhāi chin tōa chhāi, kah in kóng-ōe, thâu lóng tio̍h khiàn-khiàn, ām-kún-á ē sng.” </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Chhāi"]},{"title":"【A郎台語小詞典】 EP. 03-準講/Chún-kóng","url":"/%5Bobject%20Object%5D/alongsiosutian03/","content":"<p><a href=\"https://youtu.be/qHFq9kxP4bU\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/3cb3fe44-67b0-4ee5-b459-344f53695e56\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4JTWYIimNPsreWhFlOP4OI\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/-kv1sjwdYI6dSsYULy\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-03-%E6%BA%96%E8%AC%9B-ch%C3%BAn-k%C3%B3ng-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000648578305\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh講ê詞是準講，chit塊詞ê意思to̍h是假影講，設使講，seng當做tāi-chì是án-ne。「Nā準講伊無beh參與，咱to̍h ka-tī來進行，好–無？」Tī chia to̍h是seng假設1 ê條件，nā發生，beh計畫koh來ài如何應對。</font><br><br></p>\n<p><font size=5>準mā有tio̍h、正確ê意思，像講「你講tio̍h真準，koh有影落雨–ā。」Nā講，「Koh真正hō͘我料kah準準準！」Mā是kāng款ê用法。</font><br><br></p>\n<p><font size=5>準mā有當做是ê意思，「準tú好。」「準soah！」「Hú-hú–leh準tú soah！」To̍h是當做tú好，當做soah–ah ê意思，頂面3句，一般是用tī tāi-chì khah無ha̍h人意，m̄-koh mā無ài koh繼續觸纏，beh kā chit件tāi-chì斷ho͘ lī，無ài chhap–ah，chiah leh講ê話。Nā講「酒準茶leh lim。」「藥á準糖á leh食。」Chia ê準lóng是當做是ê意思。</font><br><br></p>\n<p><font size=5>最後，準koh有允准ê意思，像講「公司準我chhéng 1禮拜ê假，khí-mo͘有夠giang，我beh來去消遙–ā。」</font><br><br></p>\n<hr>\n<br>\n<font size=5>Kin-á-ji̍t lán beh kóng ê sû sī chún-kóng, chit tè sû ê ì-sù to̍h sī ké-iáⁿ kóng, siat-sú kóng, seng tòng-chò tāi-chì sī án-ne. “Nā chún-kóng i bô beh chham-ú, lán to̍h ka-tī lâi chìn-hêng, hó--bô?” Tī chia to̍h sī seng ká-siat 1 ê tiâu-kiāⁿ, nā hoat-seng, beh kè-ōe koh lâi ài jû-hô èng-tùi.</font>\n<br><br><p>\n\n<p><font size=5>Chún mā ū tioh, chèng-khak ê ì-sù, chhiūⁿ kóng “Lí kóng tio̍h chin chún, koh ū-iáⁿ lo̍h-hō͘–ā.” Nā kóng, “Koh chin-chiàⁿ hō͘ góa liāu kah chún chún chún!” Mā sī kāng-khoán ê iōng-hoat.</font><br><br></p>\n<p><font size=5>Chún mā ū tòng-chò sī ê ì-sù, “Chún tú hó.” “Chún soah!” “Hú-hú–leh chún tú soah!” To̍h sī tòng-chò tú hó, tòng-chò soah–ah ê ì-sù, téng-bīn 3 kù, it-poaⁿ sī iōng tī tāi-chì khah bô ha̍h lâng ì, m̄-koh mā bô ài koh kè-sio̍k tak-tîⁿ, beh kā chit-kiāⁿ tāi-chì tn̄g ho͘ lī, bô ài chhap–ah, chiah leh kóng ê ōe. Nā kóng “Chiú chún tê leh lim.” “Io̍h-á chún thn̂g-á leh chia̍h.” Chia ê chún lóng sī tòng-chò sī ê ì-sù.</font><br><br></p>\n<p><font size=5>Chòe-āu, chún koh ū ún-chún ê ì-sù, chhiūⁿ kóng “Kong-si chún góa chhéng 1 lé-pài ê ká, khí-mo͘ ū kàu giang, góa beh lâi-khì siau-iâu–ā.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","準講","Chún-kóng"]},{"title":"【A郎台語小詞典】 EP. 06-變/Pìⁿ","url":"/%5Bobject%20Object%5D/alongsiosutian06/","content":"<p><a href=\"https://youtu.be/wCZgY7kH4k0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/5d3219f7-490a-40d1-8a76-bd1e3bbc4f50\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0voU32Mz2QWnCRtJyLT2bx\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/8oe7AY_unviaXcGigJ\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-06-%E8%AE%8A-p%C3%AC%E2%81%BF-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000649706320\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>變有2種意思，咱seng來講片頭主持人有講–tio̍h ê「死bē變」。Chit ê變，to̍h是改變ê意思。Gín-á時，m̄讀冊，ài chhit-thô，考試不時to̍h考kah hê-hê-hê，nā到厝hō͘ pē-bú看考試紙，to̍h ē hông mē講：「講bē聽，死bē變！」「變面」、「變siàng」kāng款lóng有改變ê意思。Chit ê變siàng，凡勢ta̍k-ê khah m̄-bat聽，咱用1 ê例來解說。「最近A雄lóng三更半暝chiah到厝，koh kui seng-khu lóng臭酒味，leh變siàng–ah，你to̍h注意！」To̍h是leh講A雄ê個性a̍h是行為改變真大！Koh 1句「食老chiah leh變siàng！」Mā chhiāⁿ聽人leh講。</font><br><br></p>\n<p><font size=5>Koh 1種是bú、做ê意思。「你tī hia teh變sáⁿ？」「To電風歹–去，beh變看ē好–無？」Koh講1 ê例，「你錢nā ka hān–leh，伊to̍h變無báng–ah，免siuⁿ煩惱！」其他–ê koh有「變東變西」、「變kui kang」、「變無路來」、「變鬼變怪」、「變猴lāng」。Chit ê變延伸ê話實在kài chē，你ē-hiáu講幾種？真好用ō͘！</font><br><br></p>\n<hr>\n<br>\n<font size=5>Pìⁿ ū 2 chióng ì-sù, lán seng lâi kóng phìⁿ-thâu chú-chhî-jîn ū kóng--tio̍h ê “Sí bē pìⁿ”. Chit ê pìⁿ, to̍h sī kái-piàn ê ì-sù. Gín-á sî, m̄ tha̍k-chheh, ài chhit-thô, khó-chhì put-sî to̍h khó kah hê-hê-hê, nā kàu chhù hō͘ pē-bú khòaⁿ khó-chhì-chóa, to̍h ē hông mē kóng: “Kóng bē thiaⁿ, sí bē pìⁿ!” “Pìⁿ-bīn”, “Pìⁿ-siàng” kāng-khoán lóng ū kái-piàn ê ì-sù. Chit ê pìⁿ-siàng, hoān-sè ta̍k-ê khah m̄-bat thiaⁿ, lán iōng 1 ê lē lâi kái-soeh. “Chòe-kīn A-hiông lóng saⁿ-keng pòaⁿ-mê chiah kàu chhù, koh kui seng-khu lóng chhàu chiú-bī, leh pìⁿ-siàng--ah, lí to̍h chù-ì!” To̍h sī leh kóng A-hiông ê kò-sèng a̍h-sī hêng-ûi kái-piàn chin tōa! Koh 1 kù “Chia̍h lāu chiah leh pìⁿ-siàng!” Mā chhiāⁿ thiaⁿ lâng leh kóng.</font>\n<br><br><p>\n \n<p><font size=5>Koh 1 chióng sī bú, chò ê ì-sù. “Lí tī hia teh pìⁿ sáⁿ?” “To tiān-hong pháiⁿ–khì, beh pìⁿ khòaⁿ ē hó–bô? Koh kóng 1 ê lē, “Lí chîⁿ nā ka hān–leh, i to̍h pìⁿ-bô-báng–ah, bián siuⁿ hoân-ló!” Kî-tha–ê koh ū “Pìⁿ tang pìⁿ sai”, “Pìⁿ kui kang”, “ Pìⁿ bô-lō͘-lâi”, “Pìⁿ kúi pìⁿ koài”, “Pìⁿ kâu-lāng”. Chit ê pìⁿ iân-sin ê ōe si̍t-chāi kài chē, lí ē-hiáu kóng kúi chióng? Chin hó iōng ō͘!</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","變","Pìⁿ"]},{"title":"【A郎台語小詞典】 EP. 05-khăn-jió͘","url":"/%5Bobject%20Object%5D/alongsiosutian05/","content":"<p><a href=\"https://youtu.be/ubv4mLAmtu0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/8e4fd38e-da0e-47e8-81d1-21164887af3b\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/7C9hLIFD2raHMRSS4ASsRu\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/L-GeyCfbrCWr2DClak\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-05-kh%C4%83n-ji%C3%B3-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000649411175\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日beh紹介ê語詞是khăn-jió͘，khêng實像chit款詞，是tī日本時代，台語kah日語sio thàu-lām ê產物，有1 kóa日語內底有，m̄-koh台語內底無–ê，chŏaⁿ直接kā日本話the̍h入來台語講，吸收做台語ê 1部分。Tī chia ē-sái講幾ê例，凡勢ta̍k-ke mā有聽–過，親像siat-chuh，hăn-tó͘-luh，khăm-páng chit種–ê，lóng算是日來詞。</font><br><br></p>\n<p><font size=5>Chit款話，tī goán hit iân ê人koh tiāⁿ-tiāⁿ有leh講，m̄-koh，凡勢是ē-hiáu講日語ê老輩–ê漸漸無–去，chit kóa語詞mā jú來愈罕得聽–tio̍h，só͘-pái，chit-má chià chit ê機會koh來kā ta̍k-ke紹介–1-ē。</font><br><br></p>\n<p><font size=5>話koh講倒 –轉-來，chit ê khăn-jió͘ nā tī故事內底所講–ê，「Nah ē hiah緊to̍h去ho͘ khăn-jió͘–去！」Tī chia，是解決、完成ê意思，to̍h是leh講白話字nah ē hiah好學，A郎sûi to̍h學ē-hiáu。</font><br><br></p>\n<p><font size=5>Koh另外1 ê意思，to̍h是leh講人已經過身–a，但是，nā用khăn-jió͘ chit塊詞，hit ê人一定m̄是咱kài親近ê人，凡勢咱koh ē感覺hit ê人kài顧人怨，屬tī害á hit款–ê，用khăn-jió͘來講khah無hiah尊重。話ē-sái án-ne講，「你講A林á–o͘h？前1 chām-á kah人冤家，去hông khăn-jió͘–去-ah。」</font><br><br></p>\n<hr>\n<br>\n<font size=5>Kin-á-ji̍t beh siāu-kài ê gí-sû sī khăn-jió͘, khêng-si̍t chhiūⁿ chit khoán sû, sī tī Ji̍t-pún sî-tāi, Tâi-gí kah Ji̍t-gí sio thàu-lām ê sán-bu̍t, ū 1 kóa Ji̍t-gí lāi-té ū, m̄-koh Tâi-gí lāi-té bô--ê, chŏaⁿ ti̍t-chiap kā Ji̍t-pún-ōe the̍h ji̍p-lâi Tâi-gí kóng, khip-siu chò Tâi-gí ê 1 pō͘-hūn. Tī chia ē-sái kóng kúi ê lē, hoān-sè ta̍k-ke mā ū thiaⁿ--kòe, chhin-chhiūⁿ siat-chut, hăn-tó͘-luh, khăm-páng chit chióng--ê, lóng sǹg sī Ji̍t-lâi-sû.</font>\n<br><br><p>\n\n<p><font size=5>Chit khoán ōe, tī goán hit iân ê lâng koh tiāⁿ tiāⁿ ū leh kóng, m̄-koh, hoān-sè sī ē-hiáu kóng Ji̍t-gí ê lāu-pòe–ê chiām-chiām bô–khì, chit kóa gí-sû mā jú lâi jú hán-tit thiaⁿ–tio̍h, só͘-pái, chit-má chià chit ê ki-hōe koh lâi kā ta̍k-ke siāu-kài–1-ē. </font><br><br></p>\n<p><font size=5>Ōe koh kóng tò –tńg-lâi, chit ê khăn-jió͘ nā tī kò͘-sū lāi-té só͘ kóng–ê, “Nah ē hiah kín to̍h khì ho͘ khăn-jió͘–khì!” Tī chia, sī kái-koat, oân-sêng ê ì-sù, to̍h sī leh kóng pe̍h-ōe-jī nah ē hiah hó o̍h, A-lông sûi to̍h o̍h ē-hiáu.</font><br><br></p>\n<p><font size=5>Koh lēng-gōa 1 ê  ì-sù, to̍h sī leh kóng lâng í-keng kòe-sin–a, tān-sī, nā iōng khăn-jió͘ chit tè sû, hit ê lâng it-tēng m̄-sī lán kài chhin-kīn ê lâng, hoān-sè lán koh ē kám-kak hit ê lâng kài kò͘-lâng-oàn, sio̍k tī hāi-á hit khoán–ê, iōng khăn-jió͘ lâi kóng khah bô hiah chun-tiōng. Ōe ē-sái án-ne kóng, “Lí kóng A-lîm-á–o͘h? Chêng 1 chām-á kah lâng oan-ke, khì hông khăn-jió͘–khì-ah.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","khăn-jió͘"]},{"title":"【A郎台語小詞典】 EP. 07-Tǹg胸坎/Tǹg-heng-khám","url":"/%5Bobject%20Object%5D/alongsiosutian07/","content":"<p><a href=\"https://youtu.be/gkmC3lNO-EA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/5970d9d1-2efe-4daf-85e8-cc243850ea80\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3XlCNnDtPfMC9ZR95tfYvR\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KoorIZbU3h-xNmRjyF\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-07-%E9%A0%93%E8%83%B8%E5%9D%8E-t%C7%B9g-heng-kh%C3%A1m-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000650200864\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh紹介ê詞是「tǹg胸坎」。這ê tǹg ê意思其實有幾lo̍h種，頭起seng，咱來看故事內底所講–ê，「1手tǹg胸坎」，tī chia，tǹg to̍h是用手出力tûi ê意思，咱koh講1 ê例，「氣kah tǹg桌仔」，to̍h是出力tûi、phah桌仔，總講to̍h是對1 ê平面ê物件出力去接觸，像講「tǹg脚」，to̍h是受氣ê時，脚去出力chàm土脚。最後講1 ê例，「He物件hiah重，m̄-thang用tǹg–ê，輕輕á hē，無桌á ē hō͘你tǹg歹–去。」Nā用tǹg chit ê動作，一般ē phŏng–1-ē大大聲án-ne，nā用khǹg–ê to̍h khah無聲。</font><br><br></p>\n<p><font size=5>Koh 1種是hiông-hiông坐–落-去，像講「伊hiông-hiông頭眩目暗，khiā bē chāi，人chŏaⁿ tǹg tī土腳peh bē khaih。」Mā有其他ê用法，像講「Nā有kiáu thang poa̍h，伊tǹg–leh to̍h m̄走–ah。」Chia ê意思是講，真痴迷，坐–leh to̍h m̄離開án-ne。</font><br><br></p>\n<p><font size=5>Tǹg koh有tǹg印ê意思，像「tǹg印á」、「tǹg手模」、「tǹg票」這款–ê。主要to̍h是有1 ê模á，ka ùn色，印去咱beh印ê所在án-ne。</font><br><br></p>\n<hr>\n<br>\n<font size=5>Kin-á-ji̍t lán beh siāu-kài ê sû sī “tǹg-heng-khám”. Chit ê tǹg ê ì-sù kî-si̍t ū kúi lo̍h chióng, thâu-khí-seng, lán lâi khòaⁿ kò͘-sū lāi-té só͘ kóng--ê, “1 chhiú tǹg-heng-khám”, tī chia, tǹg to̍h sī iōng chhiú chhut-la̍t tûi ê ì-sù, lán koh kóng 1 ê lē, “ Khì kah tǹg toh-á”, to̍h sī chhut-la̍t tûi, phah toh-á, chóng-kóng to̍h sī tùi 1 ê pêng-bīn ê mi̍h-kiāⁿ chhut-la̍t khì chiap-chhiok, chhiūⁿ kóng “tǹg kha”, to̍h sī siū-khì ê sî, kha khì chhut-la̍t chàm thô͘-kha. Chòe-āu kóng 1 ê lē, “He mi̍h-kiāⁿ hiah tāng, m̄-thang iōng tǹg--ê, khin-khin-á hē, bô toh-á ē hō͘ lí tǹg pháiⁿ--khì.” Nā iōng tǹg chit ê tōng-chok, it-poaⁿ ê phŏng--1-ē tōa-tōa siaⁿ án-ne, nā iōng khǹg--ê to̍h khah bô siaⁿ.</font>\n<br><br><p>\n \n<p><font size=5>Koh 1 chióng sī hiông-hiông chē–lo̍h-khì, chhiūⁿ kóng “I hiông-hiông thâu-hîn-ba̍k-àm, khiā bē chāi, lâng chŏaⁿ tǹg tī thô͘-kha peh bē khaih.” Mā ū kî-thaⁿ ê iōng-hoat, chhiūⁿ-kóng “Nā ū kiáu thang poa̍h, i tǹg–leh to̍h m̄ cháu–ah.” Chia ê ì-sù sī kóng, chin chhi-bê, chē–leh to̍h m̄ lī-khui án-ne.</font><br><br></p>\n<p><font size=5>Tǹg koh ū tǹg-ìn ê ì-sù, chhiūⁿ “tǹg ìn-á”, “tǹg chhiú-bô͘”, “tǹg phiò” chit khoán–ê. Chú-iàu to̍h sī ū 1 ê bô͘-á, ka ùn sek, ìn khì lán beh ìn ê só͘-chāi án-ne.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Tǹg胸坎","Tǹg-heng-khám"]},{"title":"【A郎台語小詞典】 EP. 08-仙/Sian","url":"/%5Bobject%20Object%5D/alongsiosutian08/","content":"<p><a href=\"https://youtu.be/xpZb07SOtgA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/e2601492-1abd-44e4-b4f8-54cc4b6ec800\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1GbQK8u8hF4vdm06oWQdNu\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/9XhOCGkrgcwXOLak8J\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-08-%E4%BB%99-sian-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000650487041\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh紹介–ê是仙。Chit ê仙ta̍k ê lóng知影to̍h是神仙，to̍h是講人經過修鍊，bē老bē死。Che khah sêng是1種概念，lóng是故事teh講–ê，科學上，無人ē-tàng稽考是真是假，一般咱nā講「伊去做仙–a。」是leh講chit ê人已經離開凡塵，iā to̍h是死–去-ah。</font><br><br></p>\n<p><font size=5>當然chit ê仙to̍h ē hông the̍h來做比喻，酒仙，kiáu仙，鴉片仙to̍h是講真愛食酒、poa̍h-kiáu、食毒ê人。假仙，m̄是講人扮做神仙，是leh講人真gâu做表面、真gâu激khong激gōng、tìⁿ m̄知án-ne。像講：「明明to無kài熟sāi，ta̍k遍見面，to̍h beh假kah ná像真思念án-ne，實在有夠假仙。」Mā有講假仙假tak。老劍仙是leh講1 ê人思考周至，經驗豐富，老江湖。話ē-tàng án-ne講：「伊he老劍仙，你騙伊bē tio̍h–lah！」</font><br><br></p>\n<p><font size=5>Koh有1種是1 kóa職業ê稱呼，有尊敬ê意思，親像「相命仙」、「地理仙」。</font><br><br></p>\n<p><font size=5>最後beh講–ê是咱故事內底hit句話，「仙講to m̄聽！」Tī chia ê意思to̍h是khah án-chóaⁿ講lóng無效，神仙來mā無法度處理。親像「仙考to考無。」「仙講to̍h講bē了。」「伊真好膽，仙háⁿ to bē驚。」</font><br><br></p>\n<hr>\n<br>\n<font size=5>Kin-á-ji̍t lán beh siāu-kài--ê sī sian. Chit ê sian ta̍k ê lóng chai-iáⁿ to̍h sī sîn-sian, to̍h sī kóng lâng keng-kòe siu-liān, bē lāu bē sí. Che khah sêng sī 1 chióng khài-liām, lóng sī kò͘-sū teh kóng--ê, kho-ha̍k siōng, bô lâng ē-tàng khe-khó sī chin sī ké, it-poaⁿ lán nā kóng “I khì chò sian--a.” Sī leh kóng chit ê lâng í-keng lī-khui hoân-tîn, iā to̍h sī sí--khì-ah.</font>\n<br><br><p>\n\n<p><font size=5>Tong-jiân chit ê sian to̍h ē hông the̍h lâi chò pí-jū, chiú-sian, kiáu-sian, a-phiàn-sian to̍h sī kóng chin ài chia̍h chiú, poa̍h-kiáu, chia̍h-to̍k ê lâng. Ké-sian, m̄ sī kóng lâng pān chò sîn-sian, sī leh kóng lâng chin gâu chò piáu-bīn, chin gâu kek khong kek gōng, tìⁿ m̄-chai án-ne. Chhiūⁿ kóng: “Bêng-bêng to bô kài se̍k-sāi, ta̍k piàn kìⁿ-bīn, to̍h beh ké kah ná chhiūⁿ chin su-liām án-ne, si̍t-chāi ū kàu ké-sian.” Mā ū kóng ké-sian-ké-tak. Lāu-kiàm-sian sī leh kóng 1 ê lâng su-khó chiu-chì, keng-giām hong-hù, lāu kang-ô͘. Ōe ē-tàng án-ne kóng: “I he lāu-kiàm-sian, lí phiàn i bē tio̍h–lah!”</font><br><br></p>\n<p><font size=5>Koh ū 1 chióng sī 1 kóa chit-gia̍p ê chheng-ho͘, ū chun-kèng ê ì-sù, chhin-chhiūⁿ “siòng-miā sian”, “tē-lí sian”. </font><br><br></p>\n<p><font size=5>Chòe-āu beh kóng–ê sī lán kò͘-sū lāi-té hit kù ōe, “Sian kóng to m̄ thiaⁿ!” Tī chia ê ì-sù to̍h sī khah án-chóaⁿ kóng lóng bô-hāu, sîn-sian lâi mā bô hoat-tō͘ chhú-lí. Chhin-chhiūⁿ “Sian khó to khó bô.” “Sian kóng to̍h kóng bē liáu.” “I chin hó táⁿ, sian háⁿ to bē kiaⁿ.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","仙","Sian"]},{"title":"【A郎台語小詞典】 EP. 09-Gâu","url":"/%5Bobject%20Object%5D/alongsiosutian09/","content":"<p><a href=\"https://youtu.be/Pi906712hqE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/26c69f6f-51ad-415d-a8b6-d0d463a2c690\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/51Wg2aschkeRHCRHUl6NKh\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/0r1XCZqUJxzmTHiGiX\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-09-g%C3%A2u-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000650921630\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>咱今á日來講gâu，gâu有真厲害，真khiàng ê意思。親像人tāi-chì做了bē-bái，真成功，咱to̍h ē去kā伊o-ló講：「有夠gâu！」我國校á hit chūn，leh kah朋友sńg ê時，ûn-ná tiāⁿ-tiāⁿ ē講tio̍h chit句：「真gâu！眞gâu！出國比賽！」M̄-chai ta̍k-ke kám bat聽–過？想–起-來有影kài心適。Nā是有人bē博假博，咱mā ē-tàng叫伊「mài假gâu」。</font><br><br></p>\n<p><font size=5>Koh 1種狀況是leh講，人對某mih tāi-chì真內行，真有研究，咱mā ē-tàng用gâu來講，親像，「gâu唱歌」、「gâu讀冊」「gâu趁錢」án-ne。M̄-koh有時mā ē用tī khah負面ê所在，像講「gâu sái-lāng」、「gâu彎話」、「gâu食錢」。</font><br><br></p>\n<p><font size=5>Siōng尾1款情形，to̍h是比較tek ê khah ē發生ê tāi-chì。直接用例來解說to̍h khah好理解：「Gín-á人to̍h ài食ho͘飽，睏ho͘好，chiah ē gâu大！」「寒流nā來，ài穿ho͘燒，無to̍h ē真gâu感–tio̍h。」「我真無頭神，mi̍h-kiāⁿ kài gâu phàng-kiàn 。」</font><br><br></p>\n<hr>\n<br>\n<font size=5>Lán kin-á-ji̍t lâi kóng gâu, gâu ū chin lī-hāi, chin khiàng ê ì-sù. Chhin-chhiūⁿ lâng tāi-chì chò liáu bē-bái, chin sêng-kong, lán to̍h ē khì kā i o-ló kóng: “Ū-kàu gâu!” Góa kok-hāu-á hit chūn, leh kah pêng-iú sńg ê sî, ûn-ná tiāⁿ-tiāⁿ ē kóng tio̍h chit kù: “Chin gâu! Chin gâu! Chhut-kok pí-sài!” M̄-chai ta̍k-ke kám bat thiaⁿ--kòe? Siūⁿ--khí-lâi ū-iáⁿ kài sim-sek. Nā sī ū lâng bē phok ké phok, lán mā ē-tàng kiò i “mài ké-gâu”.</font>\n<br><br><p>\n\n<p><font size=5>Koh 1 chióng chōng-hóng sī leh kóng, lâng tùi bó͘-mih tāi-chì chin lāi-hâng, chin ū gián-kiù, lán mā ē-tàng iōng gâu lâi kóng, chhin-chhiūⁿ, “gâu chhiùⁿ-koa”, “gâu tha̍k-chheh”, “gâu thàn-chîⁿ” án-ne. M̄-koh ū-sî mā ē iōng tī khah hū-bīn ê só͘-chāi, chhiūⁿ kóng “gâu sái-lāng”, “gâu oan ōe”, “gâu chia̍h chîⁿ”.</font><br><br></p>\n<p><font size=5>Siōng bóe 1 khoán chêng-hêng, to̍h sī pí-kàu tek ê khah ē hoat-seng ê tāi-chì. Ti̍t-chiap iōng lē lâi kái-soeh to̍h khah hó lí-kái: “Gín-á lâng to̍h ài chia̍h ho͘ pá, khùn ho͘ hó, chiah ē gâu tōa!” “ Hân-liû nā lâi, ài chhēng ho͘ sio, bô to̍h ē chin gâu kám–tio̍h.” “Góa chin bô-thâu-sîn, mi̍h-kiāⁿ kài gâu phàng-kiàn.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Gâu"]},{"title":"【A郎台語小詞典】 EP. 11-赴 / Hù","url":"/%5Bobject%20Object%5D/alongsiosutian11/","content":"<p><a href=\"https://youtu.be/hUkqOvabB20\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/93378fea-6864-4dd1-8d0d-3630f0fb2866\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/79w6zupwJMQnUY4W8nQsrN\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/DXUFUseGwJ309dxS33\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-11-%E8%B5%B4-h%C3%B9-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000651617523\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來稽考chit字赴。赴有去、前往ê意思。有1句話kài出名，to̍h是「關雲長單刀赴會」，1 ê人，1枝刀，to̍h敢去對敵ê兵營，實在好膽。當然故事lóng ē講kah khah hàm，無nah ē刺激，人nah ē ài聽，tio̍h–無？「赴任」、「赴死」，kah咱故事內底講–ê，「m̄知是趕beh赴去tó位」ê赴，lóng是kāng意思。</font><br><br></p>\n<p><font size=5>Koh來「ē赴」、「bē赴」咱to̍h真四常teh講。Che主要是有1 ê時間ê因素teh影響，時間內ē到，叫做ē赴，nā超過hit ê時間，to̍h叫bē赴。話ē-tàng án-ne講：「我6點to̍h ài出門，ài趕beh赴6點半ê火車。」Koh來koh講1 ê例：「A霞mî-á-chài to̍h beh嫁–人-ah，你chit-má chiah beh去ka ko͘-chiâⁿ，ǹg-bāng伊ē回心轉意，che kám ē赴市？」「我無piàⁿ–1-ē nah ē甘願！」咱tī電影chhiāⁿ-chhiāⁿ ē看tio̍h chit lō劇情，in 2人kám有法度做夥？M̄是看月老，mā m̄是看運命，窮實lóng總是編劇teh決定！</font><br><br></p>\n<hr>\n<br>\n<font size=5>Kin-á-ji̍t lán beh lâi khe-khó chit jī hù. Hù ū khì, chiân-óng ê ì-sù. Ū 1 kù ōe kài chhut-miâ, to̍h sī “Koan Hûn-tióng tan to hù-hōe”, 1 ê lâng, 1 ki to, to̍h káⁿ khì tùi-te̍k ê peng-iâⁿ, si̍t-chāi hó-táⁿ. Tong-jiân kò͘-sū lóng ē kóng kah khah hàm, bô nah ē chhì-khek, lâng nah ē ài thiaⁿ, tio̍h--bô? “Hù-jīm”, “Hù-sí”, kah lán kò͘-sū lāi-té kóng--ê, “m̄-chai sī kóaⁿ beh hù khì tó-ūi” ê hù, lóng sī kāng ì-sù.</font>\n<br><br><p>\n\n<p><font size=5>Koh lâi “ē-hù”, “bē-hù” lán to̍h chin sù-siông teh kóng. Che chú-iàu sī ū 1 ê sî-kan ê in-sò͘ teh éng-hióng, sî-kan lāi ē kàu, kiò chò ē-hù, nā chhiau-kòe hit ê sî-kan, to̍h kiò bē-hù. Ōe ē-tàng án-ne kóng: “Góa 6 tiám to̍h ài chhut-mn̂g, ài kóaⁿ beh hù 6 tiám pòaⁿ ê hóe-chhia.” Koh lâi koh kóng 1 ê lē: “A-hâ mî-á-chài to̍h beh kè–lâng-ah, lí chit-má chiah beh khì ka ko͘-chiâⁿ, ǹg-bāng i ē hôe-sim-choán-ì, che kám ē-hù-chhī?” “Góa bô piàⁿ–1-ē nah ē kam-goān!” Lán tī tiān-iáⁿ chhiāⁿ-chhiāⁿ ē khòaⁿ tio̍h chit lō kio̍k-chêng, in 2 lâng kám ū hoat-tō͘ chò-hóe? M̄ sī khòaⁿ goa̍t-ló, mā m̄ sī khòaⁿ ūn-miā, khêng-si̍t lóng-chóng sī phian-kio̍k teh koat-tēng!</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","赴","Hù"]},{"title":"【A郎台語小詞典】 EP. 10-So","url":"/%5Bobject%20Object%5D/alongsiosutian10/","content":"<p><a href=\"https://youtu.be/o9U7kC6jOPg\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/cae11a4a-a6b9-40f0-b1f3-ecb83f123fd8\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/295wQnx9XHF9NgFbk0MQCI\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/0rsdVmqUJxzmSG82sH\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-10-so-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000651183842\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh研究ê詞是so，chit ê so，是用手tê-á輕輕á摸–leh摸–leh ê意思，像講「Goán kiáⁿ ùi學校轉來厝ê時，講伊今á日hō͘先生o-ló，我mā tòe leh真歡喜，頭殼ka so-so–leh，o-ló伊gâu。」So頭殼是2 ê人真tah-lia̍p chiah ē有ê動作，m̄是凊彩人ê頭殼lóng beh hō͘你so，m̄-thang烏白來。</font><br><br></p>\n<p><font size=5>Koh 1種so，是ài雙手配合做夥so，像講「so索á」、「so圓á」、「so藥丸á」chit款–ê。So圓á hō͘我想tio̍h 1句：「在人so圓tēⁿ扁。」Chit句ê意思to̍h是隨在別人去chhiâu-chhe̍k、安排、處置án-ne。「So圓á」koh有做公親ê意思，2 pêng ê利益leh chhiâu bē pêⁿ ê時，叫第3者去調解，1 pêng退1步，hō͘ tāi-chì ē圓滿，to̍h ē-tàng講是叫第3者去「so圓á」，beh講khah簡省–ê，講叫人去「so」 mā ē-sái。</font><br><br></p>\n<p><font size=5>另外1款是，手面有mi̍h-kiāⁿ，beh抹去另外1 ê mi̍h-kiāⁿ頂頭，像講魚á so鹽，to̍h是手hē寡鹽，平均抹tī魚身，thang看koh來beh煎a̍h beh炒，nā有關節痠痛a̍h是肢體痛疼，mā thèng好the̍h藥洗so-so thui-thui–leh，ûn-ná加減á有應效。</font><br><br></p>\n<hr>\n<br>\n<font size=5>Kin-á-ji̍t lán beh gián-kiù ê sû sī so, chit ê so, sī iōng chhiú-tê-á khin-khin-á bong--leh bong--leh ê ì-sù, chhiūⁿ kóng “Goán kiáⁿ ùi ha̍k-hāu tńg-lâi chhù ê sî, kóng i kin-á-ji̍t hō͘ sian-seⁿ o-ló, góa mā tòe leh chin hoaⁿ-hí, thâu-khak ka so-so--leh, o-ló i gâu.” So thâu-khak sī 2 ê lâng chin tah-lia̍p chiah ē ū ê tōng-chok, m̄ sī chhìn-chhái lâng ê thâu-khak lóng beh hō͘ lí so, m̄-thang o͘-pe̍h-lâi.</font>\n<br><br><p>\n\n<p><font size=5>Koh 1 chióng so, sī ài siang-chhiú phòe-ha̍p chò-hóe so, chhiūⁿ kóng “so soh-á”, “so îⁿ-á”, “so io̍h-oân-á” chit khoán–ê. So îⁿ-á hō͘ góa siūⁿ tio̍h 1 kù: “Chāi-lâng so-îⁿ-tēⁿ-píⁿ.” Chit kú ê ì-sù to̍h sī sûi-chāi pa̍t-lâng khì chhiâu-chhe̍k, an-pâi, chhú-tì án-ne. “So-îⁿ-á” koh ū chò kong-chhin ê ì-sù, 2 pêng ê lī-ek leh chhiâu bē pêⁿ ê sî, kiò tē 3 chiá khì tiâu-kái, 1 pêng thè 1 pō͘, hō͘ tāi-chì ē oân-boán, to̍h ē-tàng kóng sī kiò tē 3 chiá khì “so-îⁿ-á”, beh kóng khah kán-séng–eh, kóng kiò lâng khì “so” mā ē-sái.</font><br><br></p>\n<p><font size=5>Lēng-gōa 1 khoán sī, chhiú-bīn ū mi̍h-kiāⁿ, beh boah khì lēng-gōa 1 ê mi̍h-kiāⁿ téng-thâu, chhiūⁿ kóng hî-á so iâm, to̍h sī chhiú hē kóa iâm, pêng-kin boah tī hî sin, thang khòaⁿ koh lâi beh chian a̍h beh chhá, nā ū koan-chat sng-thiàⁿ a̍h-sī ki-thé thàng-thiàⁿ, mā thèng-hó the̍h io̍h-sé so-so thui-thui–leh, ûn-ná ke-kiám-á ū èng-hāu.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","So"]},{"title":"【A郎台語小詞典】 EP. 12-Mé","url":"/%5Bobject%20Object%5D/alongsiosutian12/","content":"<p><a href=\"https://youtu.be/m8yu8gHh0fo\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/9367d712-32af-4889-ac6d-8ed2e87a92f4\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6fH4U3OBJDQXbUq1JM9lkE\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Paf0B4A4vBG_tmVj_8\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-12-m%C3%A9-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000651895440\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>咱今á日做夥來研究chit字mé，tī故事內底講–tio̍h-ê是「kha-chhiú mā ke真mé」，tī chit句內底to̍h是緊，快速ê意思。咱來講1 ê例：「日頭beh落山–a，咱動作to̍h khah mé-lia̍h–leh，chhun che 1-sut-á khang-khòe-á-kiáⁿ，koh ka chhui–1-ē，siōng好是mài拖kah隔kang koh來做！」脚手mé-lia̍h相對脚手慢鈍，1 ê真緊1 ê是慢吞吞。Mé醒kah mé-lia̍h意思差不多，不過mé醒koh ke 1 ê ài注意，ài細jī，tio̍h提高警覺ê意思，像講：「E暗你ka-tī顧工寮to̍h khah mé-chhéⁿ–leh，時機bái-bái–à，新聞報講連電線to有人beh偷the̍h去賣。」</font><br><br></p>\n<p><font size=5>Mé koh ē-tàng the̍h來形容火，火真mé，to̍h是火真iām，真旺，炒菜to̍h用mé火chiah炒ē青翠、青leng，nā無炒–出-來ē軟sìm-sìm，歹食。Mé mā ē-tàng the̍h來講日頭真iām，話ē-tàng án-ne講「日頭kài mé neh，咱的確to̍h chhōe 1 ê所在sió hioh–1-ē，等日頭khah軟lio̍h–leh chiah繼續行，無有影ē曝–死。」</font><br><br></p>\n<hr>\n<br>\n<font size=5>Lán kin-á-ji̍t chò-hóe lâi gián-kiù chit jī mé, tī kò͘-sū lāi-té kóng--tio̍h-ê sī “kha-chhiú mā ke chin mé”, tī chit kù lāi-té to̍h sī kín, khoài-sok ê ì-sù. Lán lâi kóng 1 ê lē: “Ji̍t-thâu beh lo̍h-soaⁿ--a, lán tōng-chok to̍h khah mé-lia̍h--leh, chhun che 1-sut-á khang-khòe-á-kiáⁿ, koh ka chhui--1-ē, siōng hó sī mài thoa kah keh-kang koh lâi chò!” Kha-chhiú mé-lia̍h siong-tùi kha-chhiú bān-tūn, 1 ê chin kín 1 ê sī bān-thun-thun. Mé-chhéⁿ khah mé-lia̍h ì-sù chha-put-to, put-kò mé-chhéⁿ koh ke 1 ê ài chù-ì, ài sè-jī, tio̍h thê-ko kéng-kak ê ì-sù, chhiūⁿ kóng: “E-àm lí ka-tī kò͘ kang-liâu to̍h khah mé-chhéⁿ--leh, sî-ki bái-bái--à, sin-bûn pò kóng liân tiān-sòaⁿ to ū lâng beh thau-the̍h khì bē.”</font>\n<br><br><p>\n\n<p><font size=5>Mé koh ē-tàng the̍h lâi hêng-iông hóe, hóe chin mé, to̍h sī hóe chin iām, chin ōng, chhá-chhài to̍h iōng mé-hóe chiah chhá ē chheⁿ-chhùi, chheⁿ-leng, nā bô chhá–chhut-lâi ē nńg-sìm-sìm, pháiⁿ chia̍h. Mé mā ē-tàng the̍h-lâi kóng ji̍t-thâu chin iām, ōe ē-tàng án-ne kóng “Ji̍t-thâu kài mé neh, lán tek-khak to̍h chhōe 1 ê só͘-chāi sió hioh–1-ē, tán ji̍t-thâu khah nńg-lio̍h–leh chiah kè-sio̍k kiâⁿ, bô ū-iáⁿ ē pha̍k–sí.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Mé"]},{"title":"【A郎台語小詞典】 EP. 13-在/Chāi","url":"/%5Bobject%20Object%5D/alongsiosutian13/","content":"<p><a href=\"https://youtu.be/ToSKWNO_LwA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ee375597-d6ae-4e35-a139-d2e7daffda96\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/41xzeNMjZjcaiUX0PnLxdn\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Kk2ZYY0jA0QQNLRoxD\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-13-%E5%9C%A8-ch%C4%81i-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000652335290\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>樹頭nā有顧ho͘在，m̄驚樹尾做風颱。Chit句俗語ta̍k ê應該lóng kài熟sāi。有在to̍h ē穩，só͘-pái咱mā有1塊詞叫做在穩，穩tak-tak–ê。今á日to̍h是beh來研究chit字在。Tī chia，在，to̍h是穩ê意思，像咱節目內底主持人所講–ê，「Kā in母語ê基礎顧ho͘在。」To̍h是beh kò͘ ho͘好，顧ho͘ ē釘根，根釘有深，樹á自然生了ē súi，大kah有khoàiⁿ。</font><br><br></p>\n<p><font size=5>在，koh有1種用法，是根據某人ê看法、立場來表示意見，咱用1 ê例來說明ē khah清楚：「在你看，伊chit遍成大ê台語檢定kám考ē過 ？」「我看伊平素時mā無siáⁿ leh講台語，冊買–來mā無leh hian，在我ê經驗，伊koh chiâⁿ拚–leh-lah！」</font><br><br></p>\n<p><font size=5>Koh 1 ê是據在、隨在ê意思，像講「在你去」、「在人想」、「在我歡喜」。</font><br><br></p>\n<p><font size=5>Siōng尾to̍h是hâm tī 1 ê所在ê tī kāng意思，像講人生在世，to̍h是leh講人活tī chit ê世間。「身在江湖」、「在野」、「在早」、「在地」ê在，lóng是chit ê意思，chit類ê詞講bē了，簡單講kúi-ê-á hō͘ ta̍k-ê體會–1-ē to̍h好。</font><br><br></p>\n<hr>\n<br>\n<font size=5>Chhiū-thâu nā ū kò͘ ho͘ chāi, m̄-kiaⁿ chhiū-bóe chò hong-thai. Chit kù sio̍k-gí ta̍k ê èng-kai lóng kài se̍k-sāi. Ū chāi to̍h ē ún, só͘-pái lán mā ū 1 tè sû kiò-chò chāi-ún, ún-tak-tak--ê. Kin-á-ji̍t to̍h sī beh lâi gián-kiù chit jī chāi. Tī chia, chāi, to̍h sī ún ê ì-sù, chhiūⁿ lán chiat-bo̍k lāi-té chú-chhî-jîn só͘-kóng--ê, “Kā in bó-gí ê ki-chhó͘ kò͘ ho͘ chāi.” To̍h sī beh kò͘ ho͘ hó, kò͘ ho͘ ē tèng-kin, kin tèng ū chhim, chhiū-á chū-jiân seⁿ liáu ē súi, tōa kah ū khoàiⁿ.</font>\n<br><br><p>\n\n<p><font size=5>Chāi, koh ū 1 chióng iōng-hoat, sī kin-kì bó͘-lâng ê khòaⁿ-hoat, li̍p-tiûⁿ lâi piáu-sī ì-kiàn, lán iōng 1 ê lē lâi soat-bêng ē khah chheng-chhó͘: “Chāi lí khòaⁿ, i chit piàn Sêng-tāi ê Tâi-gí kiám-tēng kám khó ē kòe?” “Góa khòaⁿ i pêng-sò͘ sî mā bô siáⁿ leh kóng Tâi-gí, chheh bé–lâi mā bô leh hian, chāi góa ê keng-giām, i koh chiâⁿ piàⁿ–leh-lah!”</font><br><br></p>\n<p><font size=5>Koh 1 ê sī kù-chāi, sûi-chāi ê ì-sù, chhiūⁿ-kóng “chāi lí khì”, “chāi lâng siūⁿ”, “chāi góa hoaⁿ-hí”.</font><br><br></p>\n<p><font size=5>Siōng bóe to̍h sī hâm tī 1 ê só͘-chāi ê tī kāng ì-sù, chhiūⁿ-kóng jîn-seng chāi-sè, to̍h sī leh kóng lâng oa̍h tī chit ê sè-kan. “Sin chāi kang-ô͘”, “chāi-iá”, “chāi-chá”, “chāi-tē” ê chāi, lóng sī chit ê ì-sù, chit lūi ê sû kóng bē liáu, kán-tan kóng kúi-ê-á hō͘ ta̍k-ê thé-hōe–1-ē to̍h hó. </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","在","Chāi"]},{"title":"【A郎台語小詞典】 EP. 14-脚手/Kha-chhiú","url":"/%5Bobject%20Object%5D/alongsiosutian14/","content":"<p><a href=\"https://youtu.be/bd2qCfFmKd8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/95088481-e875-4ddd-a18c-fb4e4e3f1a66\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4aiSurlaxSbFexVlCPqp2l\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/TX4NjFtHNhtAb8QH9y\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-14-%E8%84%9A%E6%89%8B-kha-chhi%C3%BA-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000652608976\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh做夥來研究–ê是「脚手」，chit ê脚手siāng基本ê意思to̍h是脚kah手，像講：「久無作穡–ah，bē慣勢，做無jōa久，脚手to̍h痠kah beh害–去。」M̄-koh一般來講，咱teh講脚手lóng是leh講伊thòaⁿ–出-來ê意思khah chē，像脚手有tàu-tīn做khang-khòe ê人ê意思，mā ē the̍h來形容做tāi-chì ê速度。</font><br><br></p>\n<p><font size=5>咱seng來解說人chit ê部分，脚手有可能是來做幫贊–ê，錢chhiàⁿ–ê、屬下、員工、厝邊隔壁來tàu做khang-khòe–ê，lóng總ē-tàng叫做脚手。像咱故事內底有講tio̍h「三頓kah咱ê脚手做夥食」，tī chia，脚手to̍h是leh講辛勞。</font><br><br></p>\n<p><font size=5>另外1種，咱ē講「脚手mé」、「好脚手」，to̍h是leh講chit ê人做tāi-chì 動作粒捷、快速，nā倒péng–ê，咱ē-tàng講伊是 「脚手慢鈍」、「脚手sô」。</font><br><br></p>\n<p><font size=5>脚手koh有teh講手段，步數，像講：「伊ê心機真重，m̄-koh頭殼無好，ta̍k遍beh挖窟á hông跳，lóng hông看破脚手，顛倒jú顧人怨。」</font><br><br></p>\n<p><font size=5>Tī leh稽考chit塊詞ê時，有chhōe tio̍h 1 kóa khah趣味ê詞，mā tī chia做夥分享hō͘各位了解：「單脚手」，to̍h是kan-na 1 ê人teh做tāi-chì niâ、「惜脚手」是leh講人kài重視ka-tī ê名聲、「鎮脚手」leh講造成人ê麻煩、「粗脚手」是leh講做粗重khang-khòe ê工人、「離脚手」leh講gín-á已經大漢，免koh pē-bú kin-tòe tī邊–á，項項照顧、「脚手賤」to̍h是講人ē偷the̍h mi̍h-kiāⁿ。咱台語內底講tio̍h脚手–ê，實在有夠chē！真趣味hōⁿ！</font><br><br></p>\n<hr>\n<br>\n<font size=5>Kin-á-ji̍t lán beh chò-hóe lâi gián-kiù--ê sī “kha-chhiú”, chit ê kha-chhiú siāng ki-pún ê ì-sù to̍h sī kha kah chhiú, chhiūⁿ kóng: “Kú bô choh-sit--ah, bē koàn-sì, chò bô jōa-kú, kha-chhiú to̍h sng kah beh hāi--khì.” M̄-koh it-poaⁿ lâi kóng, lán teh kóng kha-chhiú lóng sī leh kóng i thòaⁿ--chhut-lâi ê ì-sù khah chē, chhiūⁿ kha-chhiú ū tàu-tīn chò khang-khòe ê lâng ê ì-sù, mā ē the̍h lâi hêng-iông chò tāi-chì ê sok-tō͘.</font>\n<br><br><p>\n\n<p><font size=5>Lán seng lâi kái-soeh lâng chit ê pō͘-hūn, kha-chhiú ū khó-lêng sī lâi chò pang-chān–ê, chîⁿ chhiàⁿ–ê, sio̍k-hā, oân-kang, chhù-piⁿ-keh-piah lâi tàu chò khang-khòe–ê, lóng-chóng ē-tàng kiò chò kha-chhiú. Chhiūⁿ lán kò͘-sū lāi-té ū kóng tio̍h “Saⁿ-tǹg kah lán ê kha-chhiú chò-hóe chia̍h”, tī chia, kha-chhiú to̍h sī leh kóng sin-lô.</font><br><br></p>\n<p><font size=5>Lēng-gōa 1 chióng, lán ē kóng “kha-chhiú mé”, “hó-kha-chhiú”, to̍h sī leh kóng chit ê lâng chò tāi-chì tōng-chok lia̍p-chia̍p, khoài-sok, nā tò-péng–ê, lán ē-tàng kóng i sī “kha-chhiú bān-tūn”, “kha-chhiú sô”. </font><br><br></p>\n<p><font size=5>Kha-chhiú koh ū teh kóng chhiú-tōaⁿ, pō͘-sò͘, chhiūⁿ kóng: “I ê sim-ki chin tāng, m̄-koh thâu-khak bô hó, ta̍k piàn beh ó͘ khut-á hông thiàu, lóng hông khòaⁿ-phòa kha-chhiú, tian-tò jú kò͘-lâng-oàn.”</font><br><br></p>\n<p><font size=5>Tī leh khe-khó chit tè sû ê sî, ū chhōe tio̍h 1 kóa khah chhù-bī ê sû, mā tī chia chò-hóe hun-hióng hō͘ kok-ūi liáu-kái: “Toaⁿ kha-chhiú”, to̍h sī kan-na 1 ê lâng teh chò tāi-chì niâ, “sioh kha-chhiú” sī leh kóng lâng kài tiōng-sī ka-tī ê miâ-siaⁿ, “tìn kha-chhiú” leh kóng chō-sêng lâng ê mâ-hoân, “chho͘ kha-chhiú” sī leh kóng chò chho͘-tāng khang-khòe ê kang-lâng, “lī kha-chhiú” leh kóng gín-á í-keng tōa-hàn, bián koh pē-bú kin-tòe tī piⁿ–á, hāng-hāng chiàu-kò͘, “kha-chhiú chiān” to̍h sī kóng lâng ē thau-the̍h mi̍h-kiāⁿ. Lán Tâi-gí lāi-té kóng tio̍h kha-chhiú–ê, si̍t-chāi ū kàu chē! Chin chhù-bī hōⁿ!</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","脚手","Kha-chhiú"]},{"title":"【A郎台語小詞典】 EP. 15-沿路/Iân-lō͘","url":"/%5Bobject%20Object%5D/alongsiosutian15/","content":"<p><a href=\"https://youtu.be/jjLq8uDcJRA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ed540bc4-f231-480b-9ae5-10ba5b84a2fe\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/7ixkurYd8pTiW9tQI82p6n\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/5YwCDDR-1MdCJPJGAK\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-15-%E6%B2%BF%E8%B7%AF-i%C3%A2n-l%C5%8D-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000653054204\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來紹介ê語詞是沿路，沿路ê意思to̍h是kui chōa路，tī路–ni̍h，咱做例來解說ta̍k ê to̍h真好理解：「早起去peh山，沿路ê風景真súi，空氣mā真好。」「旅行ê siāng尾1日，已經無預定ê行程，goán沿路nā看tio̍h siáⁿ心適ê所在，to̍h隨時停落來sńg。」頭1句to̍h是講kui路ê風景lóng真súi，第2句是tī路–ni̍h其中1 ê所在ê意思，2句ê沿路意思無siáⁿ kāng款。</font><br><br></p>\n<p><font size=5>沿路koh 1種意思是tâng-chê時做2件tāi-chì，凡勢chit種用法tī南部ē khah普遍，辭典mā kan-na tī王育德博士ê《台灣語常用語彙》，chiah有收tio̍h chit ê用法。我ē記chit tī gín-á時，tiāⁿ-tiāⁿ ē食飯配電視，看到尾–á，lóng看kah嘴á開開，m̄知影thang食，chit時to̍h ē去hông mē講：「M̄-thang沿路看沿路食–lah！」Piān nā hông唸，碗to̍h ài緊phâng起來pe kah kui嘴tīⁿ-tīⁿ，nā是繼續khò͘-khò͘無leh信táu，to̍h ē聽tio̍h：「你是皮leh癢hiⁿh！」Hit-chūn，我to̍h慘–ah。Ná看ná食、1面看1面食，我kán-ná khah大漢以後chiah ē-hiáu講。</font><br><br></p>\n<hr>\n<br>\n<font size=5>Kin-á-ji̍t lán beh lâi siāu-kài ê gí-sû sī iân-lō͘, iân-lō͘ ê ì-sù to̍h sī kui chōa lō͘, tī lō͘--ni̍h, lán chò lē lâi kái-soeh ta̍k ê to̍h chin hó lí-kái: “Chái-khí khì peh-soaⁿ, iân-lō͘ ê hong-kéng chin súi, khong-khì mā chin hó.” “Lú-hêng ê siāng bóe 1 ji̍t, í-keng bô ī-tēng ê hêng-têng, goán iân-lō͘ nā khòaⁿ tio̍h siáⁿ sim-sek ê só͘-chāi, to̍h sûi-sî thêng-lo̍h-lâi sńg.” Thâu 1 kù to̍h sī kóng kui lō͘ ê hong-kéng lóng chin súi, tē 2 kù sī tī lō͘--ni̍h kî-tiong 1 ê só͘-chāi ê ì-sù, 2 kù ê iân-lō͘ ì-sù bô siáⁿ kāng-khoán.</font>\n<br><br><p>\n\n<p><font size=5>Iân-lō͘ koh 1 chióng ì-sù sī tâng-chê-sî chò 2 kiāⁿ tāi-chì, hoān-sè chit chióng iōng-hoat tī lâm-pō͘ ē khah phó͘-phiàn, sû-tián mā kan-na tī Ông Io-tek phok-sū ê “Tâi-oân-gí Siông-iōng Gí-lūi”, chiah ū siu-tio̍h chit ê iōng-hoat. Góa ē-kì-chit tī gín-á sî, tiāⁿ-tiāⁿ ē chia̍h-pn̄g phòe tiān-sī, khòaⁿ kàu bóe–á, lóng khòaⁿ kah chhùi-á khui-khui, m̄ chai-iáⁿ thang chia̍h, chit sî to̍h ē khì hông mē kóng: M̄-thang iân-lō͘ khòaⁿ iân-lō͘ chia̍h–lah!” Piān nā hông liām, óaⁿ to̍h ài kín phâng khí-lâi pe kah kui chhùi tīⁿ-tīⁿ, nā sī kè-sio̍k khò͘-khò͘ bô leh sìn-táu, to̍h ē thiaⁿ tio̍h: “Lí sī phôe leh chiūⁿ hiⁿh!” Hit-chūn, góa to̍h chhám–ah. Ná khòaⁿ ná chia̍h, 1 bīn khòaⁿ 1 bīn chia̍h, góa kán-ná khah tōa-hàn í-āu chiah ē-hiáu kóng. </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","沿路","Iân-lō͘"]},{"title":"【A郎台語小詞典】 EP. 16-Sìm","url":"/%5Bobject%20Object%5D/alongsiosutian16/","content":"<p><a href=\"https://youtu.be/FrlTvGF0jBs\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/f6c70cb5-75b3-4445-b952-4fc18d5f647c\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6EagiAbEvGXYuR1IeHXXyu\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Kr4JQY79ubuohCVmSb\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-16-s%C3%ACm-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000653327518\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日，咱beh來研究chit字sìm。Sìm一般是用來形容頂下tín-tāng ê狀況，親像咱teh行吊橋，咱ē感覺tio̍h咱脚步ka踏–lòe，橋ē先沉–落-去，koh來koh ē倒彈kàu比咱踏–lòe ê時khah koân，án-ne一直重複頂下tín-tāng，chit-lō狀況咱to̍h ē講：「行che吊橋真gâu sìm，nā行bē慣勢ê人，行tio̍h ē驚。」咱koh講1 ê例，凡勢咱mā bat看過人leh giâ神轎，he轎mā是ē有1 ê頂下頂下tín-tāng ê情形，che to̍h是sìm。</font><br><br></p>\n<p><font size=5>Tī A郎故事內底所講–tio̍h ê「koh用手sìm–leh sìm–leh chat輕重」，to̍h是用手面the̍h石頭輕輕á向面頂擲，ná beh離手koh ná無離手án-ne，靠hit ê石頭beh lak ùi土脚ê力，用手去感受看石頭jōa重、有合用–無。Só͘-pái，咱話mā ē-tàng án-ne講：「母–á，chit粒木瓜你sìm看有2斤–無？」「差不多斤半niâ，無kàu 2斤–lah。」你nā m̄ siàn，伊磅á to̍h ē giâ–出-來，nā ho͘磅–lòe，差不多lóng是我輸。</font><br><br></p>\n<p><font size=5>Siāng尾，咱來補充1塊詞，號做軟sìm-sìm，親像：「Chit間ê麻糬，軟sìm-sìm，khiū-teh-teh，連外埠頭–ê lóng ē走來買。」「嬰á ê面á軟sìm-sìm，toaiⁿ toaiⁿ án-ne，hō͘人有夠想beh chhio̍k。」掃梳gím-á mā ē-tàng用軟sìm-sìm來形容，m̄-koh nā ho͘ sut–tio̍h，實在有夠疼。</font><br><br></p>\n<hr>\n<br>\n<font size=5>Kin-á-ji̍t, lán beh lâi gián-kiù chit jī sìm. Sìm it-poaⁿ sī iōng lâi hêng-iông téng-ē tín-tāng ê chōng-hóng, chhin-chhiūⁿ lán teh kiâⁿ tiàu-kiô, lán ē kám-kak tio̍h lán kha-pō͘ ka ta̍h--lòe, kiô ē seng tîm--lo̍h-khì, koh lâi koh ē tò-tōaⁿ kàu pí lán ta̍h--lòe ê sî khah koân, án-ne it-ti̍t tiông-hok téng-ē tín-tāng, chit-lō chōng-hóng lán to̍h ē kóng: “Kiâⁿ che tiàu-kiô chin gâu sìm, nā kiâⁿ bē koàn-sì ê lâng, kiâⁿ tio̍h ē kiaⁿ.” Lán koh kóng 1 ê lē, hoān-sè lán mā bat khòaⁿ kòe lâng leh giâ sîn-kiō, he kiō mā sī ē ū 1 ê téng-ē téng-ē tín-tāng ê chêng-hêng, che to̍h sī sìm.</font>\n<br><br><p>\n\n<p><font size=5>Tī A-lông kò͘-sū lāi-té só͘-kóng–tio̍h ê, “koh iōng chhiú sìm–leh sìm–leh chat khin-tāng”, to̍h sī iōng chhiú-bīn the̍h chio̍h-thâu khin-khin-á hiòng bīn-téng tàn, ná beh lī chhiú koh ná bô lī chhiú án-ne, khò hit ê chio̍h-thâu beh lak ùi thô͘-kha ê la̍t, iōng chhiú khì kám-siū khòaⁿ chio̍h-thâu jōa-tāng, ū ha̍h-ēng–bô. Só͘-pái, lán ōe mā ē-tàng án-ne kóng: “Bó–á, chit lia̍p bo̍k-koe lí sìm khòaⁿ ū 2 kin–bô?” “Chha-put-to kin-pòaⁿ niâ, bô kàu 2 kin–lah.” Lí nā m̄ siàn, i pōng-á to̍h ē giâ–chhut-lâi, nā ho͘ pōng–lòe, chha-put-to lóng sī góa su.</font><br><br></p>\n<p><font size=5>Siāng bóe, lán lâi pó͘-chhiong 1 tè sû, hō-chò nńg-sìm-sìm, chhin-chhiūⁿ: “Chit keng ê môa-chî, nńg-sìm-sìm, khiū-teh-teh, liân gōa-po͘-thâu–ê lóng ē cháu lâi bé.” “Eⁿ-á ê bīn-á nńg-sìm-sìm, toaiⁿ toaiⁿ án-ne, hō lâng ū-kàu siūⁿ beh chhio̍k.” Sàu-se gím-á mā ē-tàng iōng nńg-sìm-sìm lâi hêng-iông, m̄-koh nā ho͘ sut–tio̍h, si̍t-chāi ū kàu thiàⁿ.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Sìm"]},{"title":"【A郎台語小詞典】 EP. 17-款/Khoán","url":"/%5Bobject%20Object%5D/alongsiosutian17/","content":"<p><a href=\"https://youtu.be/AYdb5ztgqh0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/f4f39884-30c6-4438-bda3-ed1d29d1d420\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/46sPOy7VdNbGyZP1RsQfqT\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KlQqhtQN-KTbLvKywD\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-17-%E6%AC%BE-kho%C3%A1n-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000653760720\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>Chit字款窮實有幾lo̍h ê意思，咱先來看tī故事片頭所講–tio̍h ê「落山款ho͘ chiâu」，chit jiah ê款，是整理、備辦ê意思，to̍h是講ài 1遍tī山脚ê店買kah有夠額，chhoân ho͘ chiâu-tio̍h，nā無轉去到山頂koh beh落山，to̍h真費氣。像講：「Beh食飯–ā，桌á去款款–leh to̍h來phâng菜。」Chia mā是kāng意思。</font><br><br></p>\n<p><font size=5>Nā聽tio̍h講，「大人大種–ah，koh hiah bē定tio̍h，實在是有夠gín-á款。」Che to̍h是leh講人sêng gín-á án-ne，無1 ê大人ê樣，款tī chia，to̍h是模樣ê意思。「Beh落雨ê款。」「伊beh來ê款。」「M̄是款。」Lóng是kāng款ê用法。</font><br><br></p>\n<p><font size=5>Koh 1種，to̍h是種類ê意思，che咱to̍h tiāⁿ leh講，提供2 ê例來hâm ta̍k-ê做參考：「人有百百款。」「Goán鉛筆有真chē款neh！Lóng排tī chia，你ta̍uh-ta̍uh-á看，ta̍uh-ta̍uh-á揀。」</font><br><br></p>\n<hr>\n<br>\n<font size=5>Chit jī khoán khêng-si̍t ū kúi-lo̍h ê ì-sù, lán seng lâi khòaⁿ tī kò͘-sū phìⁿ-thâu só͘ kóng--tio̍h ê “Lo̍h-soaⁿ khoán ho͘ chiâu”, chit jiah ê khoán, sī chéng-lí, pī-pān ê ì-sù, to̍h sī kógn ài 1 piàn tī soaⁿ-kha ê tiàm bé kah ū kàu gia̍h, chhoân ho͘ chiâu-tio̍h, nā bô tńg-khì kàu soaⁿ-téng koh beh lo̍h-soaⁿ, to̍h chin hùi-khì. chhiūⁿ kóng: “Beh chia̍h-pn̄g--ā, toh-á khì khoán khoán--leh to̍h lâi phâng chhài.” Chia mā sī kāng ì-sù.</font>\n<br><br><p>\n\n<p><font size=5>Nā thiaⁿ tio̍h kóng, “Tōa-lâng-tōa-chéng–ah, koh hiah bē tiāⁿ-tio̍h, si̍t-chāi sī ū-kàu gín-á khoán.” Che to̍h sī leh kóng lâng sêng gín-á án-ne, bô 1 ê tōa-lâng ê iūⁿ, khoán tī chia, to̍h sī bô͘-iūⁿ ê ì-sù. “Beh lo̍h-hō͘ ê khoán.” “I beh lâi ê khoán.” “ M̄-sī khoán.” Lóng sī kāng-khoán ê iōng-hoat.</font><br><br></p>\n<p><font size=5>Koh 1 chióng, to̍h sī chióng-lūi ê ì-sù, che lán to̍h tiāⁿ leh kóng, thê-kiong 2 ê lē lâi hâm ta̍k-ê chò chham-khó: “Lâng ū pah-pah khoán.” “Goán iân-pit ū chin chē khoán neh! Lóng pâi tī chia, lí ta̍uh-ta̍uh-á khòaⁿ, ta̍uh-ta̍uh-á kéng.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","款","Khoán"]},{"title":"【A郎台語小詞典】 EP. 18-鑿目/Chha̍k-ba̍k","url":"/%5Bobject%20Object%5D/alongsiosutian18/","content":"<p><a href=\"https://youtu.be/dhLj8cz1Trg\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/174a3d85-bddb-4c7f-a053-c574dc23151e\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/18Z5cHLqwIexCMsSAK5ZEW\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/SldkHV6sa9yZG8Qo7X\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-18-%E9%91%BF%E7%9B%AE-chhak-ba-k-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000654046425\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來講鑿目，khêng實鑿目chit塊詞kài趣味，目睭nā去ho͘鑿–tio̍h，咱人ê反應to̍h是目睭ē sûi kheh-kheh，去jôe目睭，nā khah嚴重–leh，sûi to̍h ài去chhōe先生。Só͘-pái chit ê鑿目實在是1 ê真活跳ê形容詞，伊是借目睭去hông鑿–tio̍h ê感覺來形容，m̄是真正鑿–tio̍h-ah。</font><br><br></p>\n<p><font size=5>Chit ê鑿目，ē-tàng the̍h來形容去hō͘真強ê光線chiò tio̍h目睭，目睭thí bē開ê情形，to̍h像咱tī A郎ê故事內底所講ê「日頭siuⁿ iām chiâⁿ鑿目」，to̍h ài kòa烏仁目鏡chiah ē khah爽快án-ne。</font><br><br></p>\n<p><font size=5>Koh 1種算是thòaⁿ–出-來ê意思，親像男女朋友，tī餐廳ná食飯ná做sán-khùi，恩恩愛愛，糖甘蜜甜，nā tú好有羅漢脚á tī hia leh食飯，in to̍h ē感覺真鑿目，目睭to̍h ē thí bē開，凡勢連目屎mā強強beh流–落-來，朋友–à，有時leh做sán-khùi mā tio̍h看所在neh。有1塊詞hō做刺鑿，ûn-ná kah chit ê鑿目真sio-siāng，m̄-koh刺鑿mā ē-tàng用tī聽人ê話聽kah無kài爽快ê情形，像講：「伊講he話，倒khau正siah，彎彎khiau-khiau，聽tio̍h實在有夠刺鑿。」</font><br><br></p>\n<p><font size=5>最後來補充1塊詞，叫做鑿花，to̍h是tī柴頂面雕刻花草ê意思，che chit-má ê人凡勢lóng khah bē-hiáu講–ah，像chit款詞彙，咱nā都合有tú好，to̍h加減á講，咱ê話chiah bē消失–去。</font><br><br></p>\n<hr>\n<br>\n<font size=5>Kin-á-ji̍t lán beh lâi kóng chha̍k-ba̍k, khêng-si̍t chha̍k-ba̍k chit tè sû kài chhù-bī, ba̍k-chiu nā khì ho͘ chha̍k--tio̍h, lán lâng ê hoán-èng to̍h sī ba̍k-chiu ē sûi kheh-kheh, khì jôe ba̍k-chiu, nā khah giâm-tiōng--leh, sûi to̍h ài khì chhōe sian-seⁿ. Só͘-pái chit ê chha̍k-ba̍k si̍t-chāi sī 1 ê chin oa̍h-thiàu ê hêng-iông sû, i sī chioh ba̍k-chiu khì hông chha̍k--tio̍h ê kám-kak lâi hêng-iông, m̄ sī chin-chiàⁿ chha̍k--tio̍h-ah.</font>\n<br><br><p>\n\n<p><font size=5>Chit ê chha̍k-ba̍k, ē-tàng the̍h lâi hêng-iông khì hō͘ chin kiông ê kng-sòaⁿ chiò tio̍h ba̍k-chiu, ba̍k-chiu thí bē khui ê chêng-hêng, to̍h chhiuⁿ lán tī A-lông ê kò͘-sū lāi-té só͘ kóng ê “ji̍t-thâu siuⁿ iam chiâⁿ chha̍k-ba̍k”, to̍h ài kòa o͘-jîn ba̍k-kiàⁿ chiah ē khah sóng-khoài án-ne.</font><br><br></p>\n<p><font size=5>Koh 1 chióng sǹg sī thòaⁿ–chhut-lâi ê ì-sù, chhin-chhiūⁿ lâm-lú pêng-iú, tī chhan-thiaⁿ ná chia̍h-pn̄g ná chò sán-khùi, un-un-ài-ài, thn̂g-kam-bi̍t-tiⁿ, nā tú-hó ū lô-hàn-kha-á tī hia leh chia̍h-pn̄g, in to̍h ē kám-kak chin chha̍k-ba̍k, ba̍k-chiu to̍h ē thí bē khui, hoān-sè liân ba̍k-sái mā kiông-kiông beh lâu–lo̍h-lâi, pêng-iú–à, ū-sî leh chò sán-khùi mā tio̍h khòaⁿ só͘-chāi neh. Ū 1 tè sû hō chò chhì-chha̍k, ûn-ná kah chit ê chha̍k-ba̍k chin sio-siāng, m̄-koh chhì-chha̍k mā ē-tàng iōng tī thiaⁿ lâng ê ōe thiaⁿ kah bô kài sóng-khoài ê chêng-hêng, chhiūⁿ kóng: “I kóng he ōe, tò khau chiàⁿ siah, oan-oan khiau-khiau, thiaⁿ tio̍h si̍t-chāi ū-kàu chhì-chha̍k.”</font><br><br></p>\n<p><font size=5>Chòe-āu lâi pó͘-chhiong 1 tè sû, kiò chò chha̍k-hoe, to̍h sī tī chhâ téng-bīn tiau-khek hoe-chháu ê ì-sù, che chit-má ê lâng hoān-sè lóng khah bē-hiáu kóng–ah, chhiūⁿ chit khoán sû-lūi, lán nā to͘-ha̍p ū tú-hó, to̍h ke-kiám-á kóng, lán ê ōe chiah bē siau-sit–khì.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","鑿目","Chha̍k-ba̍k"]},{"title":"【A郎台語小詞典】 EP. 19-紅幻/Âng-hóaⁿ","url":"/%5Bobject%20Object%5D/alongsiosutian19/","content":"<p><a href=\"https://youtu.be/LjdcRfCFdz0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/4ca9e2a3-6692-4b16-a247-b5b925c58dc0\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1HLinD9vrX68aGxA3N3NZW\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/PXHHUVBZdrj-7pKLpf\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-19-%E7%B4%85%E5%B9%BB-%C3%A2ng-h%C3%B3a%E2%81%BF-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000654515171\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh紹介ê語詞是紅hóaⁿ，tī咱beh紹介紅hóaⁿ進前，咱seng來講chit字hóaⁿ。Hóaⁿ有霧霧、無清楚、暗淡、暗暗ê意思。咱台語nā teh形容mi̍h-kiāⁿ，chhiāⁿ-chhiāⁿ ē 2字tha̍h做夥講，m̄-koh，講–起-來mā真奇怪，2字相tha̍h–ê，teh形容ê力草soah比孤1字–ê khah輕，咱ē-tàng來比較看māi–leh，像講烏kah烏烏，我to̍h感覺烏烏khah無烏hiah nī烏， 顛倒3字kāng字–ê tha̍h做夥是siōng強調–ê，kài趣味ê現象hoⁿh，m̄-koh咱tha̍h字盡pōng to̍h到3字niâ，無hit款4字相tha̍h–ê。</font><br><br></p>\n<p><font size=5>月hóaⁿ-hóaⁿ，是teh講月娘暗淡、朦朧、nā講天hóaⁿ-hóaⁿ to̍h是烏陰烏陰，a̍h是天已經beh暗beh暗–ah án-ne，烏hóaⁿ，to̍h是烏烏koh暗暗，一般是用tī天色，咱ē-tàng講：「Che天烏hóaⁿ-á烏hóaⁿ neh！」</font><br><br></p>\n<p><font size=5>最後，1寡色水ê分類mā有講hóaⁿ，親像pe̍h-hóaⁿ，to̍h是leh講白phú-á白phú ê感覺，黃hóaⁿ，to̍h是淺淺ê黃色，hit ê黃，無到黃檸檬hit款黃gìm-gìm ê黃hiah黃，nā用畫水彩來做例，to̍h是擠1點á黃色ê水彩，koh thàu真chē水chiah去畫–出-來ê色，色薄薄–á。另外，咱tī故事內底有講–tio̍h ê紅hóaⁿ-á紅hóaⁿ，to̍h是小可á紅，粉紅á粉紅，歹勢歹勢面帶紅，ia̍h to̍h是戀愛中ê少女ê代表色。</font><br><br></p>\n<hr>\n<br>\n<font size=5>Kin-á-ji̍t lán beh siāu-kài ê gí-sû sī âng-hóaⁿ, tī lán beh siāu-kài âng-hóaⁿ chìn-chêng, lán seng lâi kóng chit jī hóaⁿ. Hóaⁿ ū bū-bū, bô chheng-chhó͘, àm-tām, àm-àm ê ì-sù. Lán Tâi-gí nā teh hêng-iông mi̍h-kiāⁿ, chhiāⁿ-chhiāⁿ ē 2 jī tha̍h chò-hóe kóng, m̄-koh kóng--khí-lâi mā chin kî-koài, 2 jī sio-tha̍h--ê, teh hêng-iông ê la̍t-chháu soah pí ko͘ 1 jī--ê khah khin, lán ē-tàng lâi pí-kàu khòaⁿ-māi--leh, chhiūⁿ-kóng o͘ kah o͘-o͘, góa to̍h kám-kak o͘-o͘ khah bô o͘ hiah nī o͘, tian-tò 3 jī kāng jī--ê tha̍h chò-hóe sī siōng kiông-tiāu--ê, kài chhù-bī ê hiān-siōng hoⁿh, m̄-koh lán tha̍h jī chīn-pōng to̍h kàu 3 jī niâ, bô hit khoán 4 jī sio-tha̍h--ê.</font>\n<br><br><p>\n\n<p><font size=5>Goe̍h hóaⁿ-hóaⁿ, sī teh kóng goe̍h-niû àm-tām, bông-lông, nā kóng thiⁿ hóaⁿ-hóaⁿ to̍h sī o͘-im o͘-im, a̍h-sī thiⁿ í-keng beh-àm beh-àm–ah án-ne, o͘-hóaⁿ, to̍h sī o͘-o͘ koh àm-àm, it-poaⁿ sī iōng tī thiⁿ-sek, lán ē-tàng kóng: “Che thiⁿ o͘-hóaⁿ-á o͘-hóaⁿ neh!”</font><br><br></p>\n<p><font size=5>Chòe-āu, 1 kóa sek-chúi ê hun-lūi mā ū kóng hóaⁿ, chhin-chhiūⁿ pe̍h-hóaⁿ, to̍h sī leh kóng pe̍h-phú-á pe̍h-phú ê kám-kak, n̂g-hóaⁿ, to̍h sī chhián-chhián ê n̂g-sek, hit ê n̂g, bô kàu n̂g lêng-bóng hit khoán n̂g-gìm-gìm ê n̂g hiah n̂g, nā iōng ōe chúi-chhái lâi chò lē, to̍h sī chek 1 tiám-á n̂g-sek ê chúi-chhái, koh thàu chin chē chúi chiah khì ōe–chhut-lâi ê sek, sek po̍h-po̍h–á. Lēng-gōa, lán tī kò͘-sū lāi-té ū kóng–tio̍h ê âng-hóaⁿ-á âng-hóaⁿ, to̍h sī sió-khóa-á âng, hún-âng-á hún-âng, pháiⁿ-sè pháiⁿ-sè bīn tài-âng, ia̍h to̍h sī loân-ài tiong ê siàu-lú ê tāi-piáu sek.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","紅幻","Âng-hóaⁿ"]},{"title":"【A郎台語小詞典】 EP. 20-Tū水/Tū-chúi","url":"/%5Bobject%20Object%5D/alongsiosutian20/","content":"<p><a href=\"https://youtu.be/rGS3vrPTx30\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/096c61b1-286b-4822-bc0d-c3b10febdb6d\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3FCjnXCSj0Shq1OsRMUieq\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/GqGQNjACDbLw488--5\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-20-t%C5%AB%E6%B0%B4-t%C5%AB-ch%C3%BAi-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000654803725\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh紹介ê語詞是tū水，頭起seng咱seng來紹介chit字tū。</font><br><br></p>\n<p><font size=5>Tū有that-tiâu–leh ê意思，像講「痰sàu bē–出-來，tū tī嚨喉，人to̍h去–ah。」Che to̍h是leh講，che痰害人bē喘氣soah失去性命。Koh親像「Hit日大水真恐怖，水tū到beh chi̍t chàn樓hiah koân，goán kui家夥á lóng走去2樓等水退。」Chia to̍h是leh講水淹kah真koân。Koh像講「便nā連假，車to̍h真gâu tū tī高速公路，bē-tín-bē動。」Chit句to̍h是teh形容that車that kah真嚴重。</font><br><br></p>\n<p><font size=5>Tū，koh有另外1 ê意思，to̍h是浸入去水–ni̍h ê意思。親像「Che菜頭，皮khau-khau–leh，切ho͘ 1角1角，thang好tū鹹。」To̍h是按算beh sīⁿ菜頭–ā。「Chit尾魚á seng lia̍h去水–ni̍h tū–leh，mî-á-chài chiah beh thâi。」To̍h是leh講，beh kā魚á暫時飼tī水–ni̍h，後手chiah koh繼續處理。</font><br><br></p>\n<p><font size=5>最後，咱翻頭轉來講tū水，相信ta̍k-ke已經lóng了解是siáⁿ意思，to̍h是人去hō͘水淹去，無法度喘氣án-ne，m̄-koh tū水kám一定ē死，che to無的確，凡勢有人去ka救，運氣nā好，koh有thang食kah百二，nā beh表示chit ê人是淹–死-ê，咱ē-tàng講tū–死，nā án-ne形容是khah tàu-tah。</font><br><br></p>\n<p><font size=5>台語ê動詞kài幼路，有人講動詞是台語siāng kài歹學ê部分，nā有機會，咱chiah koh做夥來研究。</font><br><br></p>\n<hr>\n<br>\n<font size=5>Kin-á-ji̍t lán beh siāu-kài ê gí-sû sī tū-chúi, thâu-khí-seng lán seng lâi siāu-kài chit jī tū.</font>\n<br><br><p>\n\n<p><font size=5>Tū ū that-tiâu–leh ê ì-sù, chhiūⁿ kóng “Thâm sàu bē–chhut-lâi, tū tī nâ-âu, lâng to̍h khì–ah.” Che to̍h sī leh kóng, che thâm hāi-lâng bē chhoán-khùi soah sit-khì sìⁿ-miā. Koh chhin-chhiūⁿ “Hit ji̍t tōa-chúi chin khióng-pò͘, chúi tū kàu beh chi̍t chàn lâu hiah koân, goán kui-ke-hóe-á lóng cháu-khì 2 lâu tán chúi thè.” Chia to̍h sī leh kóng chúi im kah chin koân. Koh chhiūⁿ kóng “Piān nā liân-ká, chhia to̍h chin gâu tū tī ko-sok kong-lō͘, bē-tín-bē-tāng.” Chit kù to̍h sī teh hêng-iông that-chhia that kah chin giâm-tiōng.</font><br><br></p>\n<p><font size=5>Tū, koh ū lēng-gōa 1 ê ì-sù, to̍h sī chìm ji̍p-khì chúi–ni̍h ê ì-sù. Chhin-chhiūⁿ “Che chhài-thâu, phôe khau-khau–leh, chhiat ho͘ 1 kak 1 kak, thang hó tū kiâm.” To̍h sī àn-sǹg beh sīⁿ chhài-thâu–ā. “Chit bóe hî-á seng lia̍h khì chúi–ni̍h tū–leh, mî-á-chài chiah beh thâi.” To̍h sī leh kóng, beh kā hî-á chiām-sî chhī tī chúi–ni̍h, āu-chhiú chiah koh kè-sio̍k chhú-lí.</font><br><br></p>\n<p><font size=5>Chòe-āu, lán hoan-thâu tńg-lâi kóng tū-chúi, siong-sìn ta̍k-ke í-keng lóng liáu-kái sī sáⁿ ì-sù, to̍h sī lâng khì hō͘ chúi im khì, bô-hoat-tō͘ chhoán-khùi án-ne, m̄-koh tū-chúi kám it-tēng ē sí, che to bô-tek-khak, hoān-sè ū lâng khì ka kiù, ūn-khì nā hó, koh ū thang chia̍h kah pah jī, nā beh piáu-sī chit ê lâng sī im–sí-ê, lán ē-tàng kóng tū–sí, nā án-ne hêng-iông sī khah tàu-tah. </font><br><br></p>\n<p><font size=5>Tâi-gí ê tōng-sû kài iù-lō͘, ū lâng kóng tōng-sû sī Tâi-gí siāng kài pháiⁿ o̍h ê pō͘-hūn, nā ū ki-hōe, lán chiah koh chò-hóe lâi gián-kiù.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Tū水","Tū-chúi"]},{"title":"【A郎台語小詞典】 EP. 21-上/Chiūⁿ","url":"/%5Bobject%20Object%5D/alongsiosutian21/","content":"<p><a href=\"https://youtu.be/jDCFejHb0Mo\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/c0290159-6a09-4fd7-9d92-665d53b29ee3\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4i43jMh11ZzEYBWKLSDtDY\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Wp5Oi4qC_0XGNAvYIH\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-21-%E4%B8%8A-chi%C5%AB%E2%81%BF-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000655257432\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱來beh紹介chiūⁿ chit ê動詞，chit字chiūⁿ，咱tiāⁿ-tio̍h真四常teh用，意思mā真chē，chit遍咱專門ka整理–出-來，分享hō͘ ta̍k-ê做參考。</font><br><br></p>\n<p><font size=5>頭起seng，tī咱故事內底講ê chiūⁿ船，to̍h是peh khí-lih船頂ê意思。Chiūⁿ車、chiūⁿ kiā、chiūⁿ樓、chiūⁿ眠床、chiūⁿ台演講，lóng是kāng款ê用法。</font><br><br></p>\n<p><font size=5>Chiūⁿ，mā有去1 ê所在ê意思，像講chiūⁿ街、chiūⁿ工、chiūⁿ官府等等lóng是，chiūⁿ路to̍h是講beh出發，beh起行–ah，chiūⁿ山頭一般m̄是去peh山ŏ͘，是beh kā亡者kng去山頂tâi，tùi台語iáu-bē hiah熟手ê朋友ài細jī，nā無ē去hông笑。</font><br><br></p>\n<p><font size=5>Koh 1種是登記、記錄ê意思，chiūⁿ賬，to̍h是ài kā siàu記入去siàu簿á–ni̍h，the̍h 1 ê例來講，「Chăng A明the̍h肥料錢來，你kám有寫–起-來？」「無neh，chăng to̍h無閒kah霧sà-sà，iáu koh好你有kā我問！」「無要緊，ē記chit ài chiūⁿ簿ŏ͘！」 Kāng款ê用法koh有chiūⁿ紙、chiūⁿ冊。</font><br><br></p>\n<p><font size=5>Chiūⁿ千，to̍h是超過1000，「我食chit ê頭路已經chiūⁿ 2 tang–a，m̄-koh lóng無kă調薪水，想–tio̍h to̍h怨chheh。」Án-ne，凡勢tio̍h ài去chhōe看有待遇khah好ê公司–無。Koh有1句俗語：「Chiūⁿ siap to̍h bē liap！」Mā kāng款是超過ê意思。</font><br><br></p>\n<p><font size=5>Chiūⁿ身是講神明、邪靈來óa tī seng-khu頂，nā是chiūⁿ童，一般是leh講神明來óa，m̄是邪靈，mā有人是講chiūⁿ乩、起童。</font><br><br></p>\n<p><font size=5>Chiūⁿ目是看tio̍h ē kah意，chiūⁿ手是leh講khang-khòe a̍h是技術已經ē-tàng出師，學kah真gâu–ā，掌握kah真好án-ne，chiūⁿ-kioh kah chiūⁿ手，差不多是kāng意思。M̄-koh chiūⁿ手koh有另外1種意思，to̍h是the̍h tī手–ni̍h，像講，「Mi̍h-kiāⁿ chiūⁿ手，咱beh出發–ah。」「你che尾款，to̍h等kah伊khang-khòe lóng收soah，chiah thang hō͘–伊，nā無伊錢nā chiūⁿ手，凡勢ē hō͘你jiok無人。」</font><br><br></p>\n<hr>\n<br>\n<font size=5>Kin-á-ji̍t lán beh lâi siāu-kài chiūⁿ chit ê tōng-sû, chit jī chiūⁿ, lán tiāⁿ-tio̍h chin sù-siông teh ēng, ì-sù mā chin chē, chit piàn lán choan-bûn ka chéng-lí--chhut-lâi, hun-hióng hō͘ ta̍k-ê chò chham-khó.</font>\n<br><br><p>\n\n<p><font size=5>Thâu-khí-seng, tī lán kò͘-sū lāi-té kóng ê chiūⁿ chûn, to̍h sī peh khí-lih chûn-téng ê ì-sù. Chiūⁿ chhia, chiūⁿ kiā, chiūⁿ lâu, chiūⁿ bîn-chhn̂g, chiūⁿ tâi ián-káng, lóng sī kāng-khoán ê iōng hoat.</font><br><br></p>\n<p><font size=5>Chiūⁿ, mā ū khì 1 ê só͘-chāi ê ì-sù, chhiūⁿ kóng chiūⁿ ke, chiūⁿ kang, chiūⁿ koaⁿ-hú téng-téng lóng sī, chiūⁿ lō͘ to̍h sī kóng beh chhut-hoat, beh khí-kiâⁿ–ah, chiūⁿ soaⁿ-thâu it-poaⁿ m̄ sī khì peh soaⁿ ŏ͘, sī beh kā bông-chiá kng khì soaⁿ-téng tâi, tùi Tâi-gí iáu-bōe hiah se̍k-chhiú ê pêng-iú ài sè-jī, nā bô ē khì hông chhiò.</font><br><br></p>\n<p><font size=5>Koh 1 chióng sī teng-kì, kì-lo̍k ê ì-sù, chiūⁿ-siàu, to̍h sī ài kā siàu kì ji̍p-khì siàu-phō͘-á–ni̍h, the̍h 1 ê lē lâi kóng, “Chăng A-bêng the̍h pûi-liāu chîⁿ lâi, lí kám ū siá–khí-lâi?” “Bô neh, chăng to̍h bô-êng kah bū-sà-sà, iáu koh hó lí ū kā góa mn̄g!” “Bô-iàu-kín, ē kì chit ài chiūⁿ-phō͘ ŏ͘!” Kāng-khoán ê iōng-hoat koh ū chiūⁿ chóa, chiūⁿ chheh.</font><br><br></p>\n<p><font size=5>Chiūⁿ chheng, to̍h sī chhiau-kòe 1000, “Góa chia̍h chit ê thâu-lō͘ í-keng chiūⁿ 2 tang–a, m̄-koh lóng bô kă tiâu sin-súi, siūⁿ–tio̍h to̍h oàn-chheh.” Án-ne, hoān-sè tio̍h ài khì chhōe khòaⁿ ū thāi-gū khah hó ê kong-si–bô. Koh ū 1 kù sio̍k-gí: “Chiūⁿ siap to̍h bē liap!” Mā kāng-khoán sī chhiau-kòe ê ì-sù.</font><br><br></p>\n<p><font size=5>Chiūⁿ-sin sī kóng sîn-bêng, siâ-lêng lâi óa tī seng-khu téng, nā sī chiūⁿ-tâng, it-poaⁿ sī leh kóng sîn-bêng lâi óa, m̄ sī siâ-lêng, mā ū lâng sī kóng chiūⁿ-ki, khí-tâng.</font><br><br></p>\n<p><font size=5>Chiūⁿ-ba̍k sī khòaⁿ tio̍h ē kah-ì, chiūⁿ-chhiú sī leh kóng khang-khòe a̍h-sī ki-su̍t í-keng ē-tàng chhut-sai, o̍h kah chin gâu–ā, chiáng-ak kah chin hó án-ne, chiūⁿ-kioh kah chiūⁿ-chhiú, chha-put-to kāng ì-sù. M̄-koh chiūⁿ-chhiú koh ū lēng-gōa 1 chióng ì-sù, to̍h sī the̍h tī chhiú–ni̍h, chhiūⁿ kóng, “Mi̍h-kiāⁿ chiūⁿ-chhiú, lán beh chhut-hoat–ah.” “Lí che bóe-khoán, to̍h tán kah i khang-khòe lóng siu-soah, chiah thang hō͘–i, nā bô i chîⁿ nā chiūⁿ-chhiú, hoān-sè ē hō͘ lí jiok bô lâng.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","上","Chiūⁿ"]},{"title":"【A郎台語小詞典】 EP. 22-箍/Kho͘","url":"/%5Bobject%20Object%5D/alongsiosutian22/","content":"<p><a href=\"https://youtu.be/tJduYr1U-_s\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/66ec7b3a-e146-49ed-8fa1-fcf1a0133c9c\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2mY1fkKmXEFudn3DXOnwJn\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/8kpspGKePrdujdKCKC\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-22-%E7%AE%8D-kho-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000655547813\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來紹介chit字thòaⁿ，thòaⁿ ê概念to̍h是ùi 1點散–開。比論講，咱kā墨汁滴1滴tī紙面頂，墨汁ē hō͘紙suh–入-去，koh來，hit ê墨jiah to̍h ē jú tò͘ jú大jiah，一直到紙kā墨汁suh飽為止，lóng koh ē繼續變大，m̄是tú滴–落-來hiah細點，che to̍h是thòaⁿ。Nā開始thòaⁿ，to̍h是影響ê範圍ē jú來jú大，jú來jú遠。</font><br><br></p>\n<p><font size=5>Só͘-pái，chit字thòaⁿ，咱ē-tàng使用tī真chē所在，像講病，「伊he歹mih-á已經tùi肺部thòaⁿ去腦–ah，時間無chhun jōa chē，lín nā有siáⁿ-mih iáu-bē處理–ê，to̍h m̄-thang拖–a。」Mā有講：「Che疫情jú thòaⁿ jú嚴重，咱ta̍k-ke to̍h趕緊chhōe時間去chù預防siā，án-ne khah安心–lah。」Mā ē-tàng講植物，「Che籐á你看–tio̍h nā無緊ka bán–起-來，liam-mi to̍h thòaⁿ kah kui ê籬笆lóng是–ā！」Mā ē-tàng講火：「Che火teh thòaⁿ kài緊，ài緊去叫人來tàu phah火！」</font><br><br></p>\n<p><font size=5>Koh另外1種，to̍h是leh講性命產生新ê後代，che to̍h是生thòaⁿ，人生kiáⁿ，蟲thòaⁿ卵，種子puh芽，kin蕉吐kiáⁿ，lóng是thòaⁿ ê概念。咱ē-tàng講：「番薯真gâu thòaⁿ，tiâu土to̍h ē活！」咱nā beh種番薯，the̍h番薯籐，chhìn-chhái póe kóa土ka am–leh，ak水，伊to̍h ē活–ah，咱有1句俗語應該mā kài chē人bat聽–過：「番薯m̄驚落土爛，只求枝葉代代thòaⁿ。」Só͘-pái，咱主持人有講tio̍h「咱ê母語chiah ē代代thòaⁿ」，to̍h是咱ê母語ē-tàng一直活–leh，一直流傳–落-去ê意思。</font><br><br></p>\n<hr>\n<br>\n<font size=5>Kin-á-ji̍t lán beh lâi siāu-kài chit jī thòaⁿ, thòaⁿ ê khài-liām to̍h sī ùi 1 tiám sòaⁿ--khui. Pí-lūn kóng, lán kā ba̍k-chiap tih 1 tih tī chóa bīn-téng, ba̍k-chiap ē hō͘ chóa suh--ji̍p-khì, koh lâi, hit ê ba̍k jiah to̍h ē jú tò͘ jú tōa jiah, it-ti̍t kàu chóa kā ba̍k-chiap suh pá ûi-chí, lóng koh ē kè-sio̍k piàn tōa, m̄ sī tú tih--lo̍h-lâi hiah sè tiám, che to̍h sī thòaⁿ. Nā khai-sí thòaⁿ, to̍h sī éng-hióng ê hoān-ûi ē jú lâi jú tōa, jú lâi jú hn̄g.</font>\n<br><br><p>\n\n<p><font size=5>Só͘-pái, chit jī thòaⁿ, lán ē-tàng sú-iōng tī chin chē só͘-chāi, chhiūⁿ-kóng pēⁿ, “I he pháiⁿ-mih-á í-keng tùi hì-pō͘ thòaⁿ khì náu–ah, sî-kan bô chhun jōa chē, lín nā ū siáⁿ-mih iáu-bē chhú-lí–ê, to̍h m̄-thang thoa–a.” Mā ū kóng: “Che e̍k-chêng jú thòaⁿ jú giâm-tiōng, lán ta̍k-ke to̍h kóaⁿ-kín chhōe sî-kan khì chù ī-hông siā, án-ne khah an-sim–lah.” “Mā ē-tàng kóng si̍t-bu̍t, “Che tîn-á lí khòaⁿ–tio̍h nā bô kín ka bán–khí-lâi, liam-mi to̍h thòaⁿ kah kui ê lî-pa lóng sī–ā!” Mā ē-tàng kóng hóe: “Che hóe teh thòaⁿ kài kín, ài kín khì kiò lâng lâi tàu phah hóe!”</font><br><br></p>\n<p><font size=5>Koh lēng-gōa 1 chióng, to̍h sī leh kóng sìⁿ-miā sán-seng sin ê hiō-tāi, che to̍h sī seⁿ-thòaⁿ, lâng seⁿ kiáⁿ, thâng thòaⁿ nn̄g, chéng-chí puh gê, kin-chio thò͘ kiáⁿ, lóng sī thòaⁿ ê khài-liām. Lán ē-tàng kóng: “Han-chî chin gâu thòaⁿ, tiâu thô͘ to̍h ē oa̍h!” Lán nā beh chèng han-chî, the̍h han-chî-tîn, chhìn-chhái póe kóa thô͘ ka am–leh, ak-chúi, i to̍h ē oa̍h–ah, lán ū 1 kù sio̍k-gí èng-kai mā kài chē lâng bat thiaⁿ–kòe: “Han-chî m̄-kiaⁿ lo̍h-thô͘ nōa, chí kiû ki-hio̍h tāi-tāi thòaⁿ.” Só͘-pái, lán chú-chhî-jîn ū kóng tio̍h “Lán ê bó-gí chiah ē tāi-tāi thòaⁿ”, to̍h sī lán ê bó-gí ē-tàng it-ti̍t oa̍h–leh, it-ti̍t liû-thoân–lo̍h-khì ê ì-sù.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","箍","Kho͘"]},{"title":"【A郎台語小詞典】 EP. 23-Chhek","url":"/%5Bobject%20Object%5D/alongsiosutian23/","content":"<p><a href=\"https://youtu.be/JN0SCbPL4z0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/8b60e7d1-46bf-497e-a9e9-1dd2549d1ea2\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1ZZ5bGSPEgwPE7ghJ436Dt\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/OrtinakCh-LTH60uAs\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-23-chhek-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000655997283\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來稽考chit字chhek，其實chit字chhek咱tiāⁿ leh用ê意思有幾lo̍h ê，咱seng來解說tī故事內底所講ê「歹勢chhek人ê意」，tī故事內底是leh講人真熱情、真好意beh kā咱chio、kā咱邀請，咱歹勢講m̄，無ài拒絕án-ne。簡單講to̍h是咱無ài kâng反對。Mā ē-tàng用tī khah無kâng ê情境，比論講對方是地位比你khah koân ê人，咱nā ka反對，恐驚á對咱未來ê發展khah不利，咱mā ē-tàng講「無ài chhek伊ê意」。提供1 ê例來hō͘ ta̍k-ke參考，「Chhek tio̍h伊ê意，你以後日子to̍h歹過–ah。」</font><br><br></p>\n<p><font size=5>「咱chhek 1 ê時間來lim咖啡？」Che to̍h無kâng–ā，chia是chhōe、安排1 ê時間，2 ê人ài去hōe，chhiâu、調整出1 ê互相lóng ē-tàng接受ê時間。參詳tāi-chì mā ē-tàng chhek，用lē來解說khah緊：「Lín 2 ê先chhek ho͘好勢，咱chiah繼續講，無，我實在m̄知beh聽siáng ê。」坐椅á mā ē-tàng chhek，像講本底tī餐廳食飯，ta̍k-ke lóng已經坐tiāⁿ，tú好1 ê朋友koh chhōa伴來，坐位ài sió調整–1-ē，chit chūn，咱to̍h ē-tàng án-ne講：「Ta̍k-ke sió chhek–1-ē，chhiâu 2 ê位hō͘ in坐。」</font><br><br></p>\n<p><font size=5>最後，咱beh講chhek mā有犯tio̍h禁忌ê意思，像講chhek衰、phah chhek衰，to̍h是leh講人去做1 kóa hō͘人感覺ē衰、歹吉兆ê tāi-chì，m̄-nā是做，講–ê mā算在內。「人teh辦喜事，你mài tī hia kā我phah-chhek衰haⁿh！」Koh提供1塊詞hō͘ ta̍k-ke做參考：「你án-ne歹tāi-chì做hiah chē，lóng m̄-kiaⁿ ē chhek歲壽o͘h！」Chit ê chhek歲壽，to̍h是講壽命ē變少，m̄-koh kám有影做歹ē chhek歲壽？凡勢mā無的確–lah！新聞tiāⁿ leh報1 kóa有名ê人過身–a，咱kám m̄是tiāⁿ leh thuh臭講：「Chit kho͘ nah有才調活hiah久！」</font><br><br></p>\n<hr>\n<br>\n<font size=5>Kin-á-ji̍t lán beh lâi khe-khó chit jī chhek, kî-si̍t chit jī chhek lán tiāⁿ leh iōng ê ì-sù ū kúi-lo̍h ê, lán seng lâi kái-soeh tī kò͘-sū lāi-té só͘-kóng ê “Pháiⁿ-sè chhek lâng ê ì”, tī kò͘-sū lāi-té sī leh kóng lâng chin jia̍t-chêng, chin hó-ì beh kā lán chio, kā lán iau-chhiáⁿ, lán pháiⁿ-sè kóng m̄, bô ài kī-choa̍t án-ne. Kán-tan kóng to̍h sī lán bô ài kâng hoán-tùi. Mā ē-tàng iōng tī khah bô kâng ê chêng-kéng, pí-lūn kóng tùi-hong sī tē-ūi pí lí khah koân ê lâng, lán nā ka hoán-tùi, khióng-kiaⁿ-á tùi lán bī-lâi ê hoat-tián khah put-lī, lán mā ē-tàng kóng “Bô ài chhek i ê ì”. Thê-kiong 1 ê lē lâi hō͘ ta̍k-ke chham-khó, “Chhek tio̍h i ê ì, lí í-āu ji̍t-chí to̍h pháiⁿ-kòe--ah.”</font>\n<br><br><p>\n\n<p><font size=5>“Lán chhek 1 ê sî-kan lâi lim ka-pi?” Che to̍h bô kâng–ā, chia sī chhōe, an-pâi 1 ê sî-kan, 2 ê lâng ài khì hōe, chhiâu, tiâu-chéng chhut 1 ê hō͘-siōng lóng ē-tàng chiap-siū ê sî-kan. Chham-siông tāi-chì mā ē-tàng chhek, iōng lē lâi kái-soeh khah kín: “Lín 2 ê seng chhek ho͘ hó-sè, lán chiah kè-sio̍k kóng, bô, góa si̍t-chāi m̄ chai beh thiaⁿ siáng ê.” Chē í-á mā ē-tàng chhek, chhiūⁿ kóng pún-té tī chhan-thiaⁿ chia̍h-pn̄g, ta̍k-ke lóng í-keng chē tiāⁿ, tú-hó 1 ê pêng-iú koh chhōa phōaⁿ lâi, chē-ūi ài sió tiâu-chéng–1-ē, chit chūn, lán to̍h ē-tàng án-ne kóng: “Ta̍k-ke sió chhek–1-ē, chhiâu 2 ê ūi hō͘ in chē.”</font><br><br></p>\n<p><font size=5>Chòe-āu, lán beh kóng chhek mā ū hoān tio̍h kìm-khī ê ì-sù, chhiūⁿ kóng chhek-soe, phah-chhek-soe, to̍h sī leh kóng lâng khì chò 1 kóa hō͘ lâng kám-kak ē soe, pháiⁿ kiat-tiāu ê tāi-chì, m̄-nā sī chò, kóng–ê mā sǹg chāi lāi. “Lâng teh pān hí-sū, lí mài tī hia kā góa phah-chhek-soe haⁿh!” Koh thê-kiong 1 tè sû hō͘ ta̍k-ke chò chham-khó: “Lí án-ne pháiⁿ tāi-chì chò hiah chē, lóng m̄-kiaⁿ  ē chhek hòe-siū o͘h!” Chit ê chhek hòe-siū ,to̍h sī kóng siū-bēng ē piàn chió, m̄-koh kám ū iáⁿ chò pháiⁿ ē chhek hòe-siū? Hoān-sè mā bô-tek-khak–lah! Sin-bûn tiāⁿ leh pò 1 kóa ū miâ ê lâng kòe-sin–a, lán kám m̄ sī tiāⁿ leh thuh-chhàu kóng: “Chit kho͘ nah ū châi-tiāu oa̍h hiah kú!” </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Chhek"]},{"title":"【A郎台語小詞典】 EP. 24-Thòaⁿ","url":"/%5Bobject%20Object%5D/alongsiosutian24/","content":"<p><a href=\"https://youtu.be/3exBDZ3NRrs\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/7bb0adcf-fd68-4211-9823-c9bae6ae6f56\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4jVIZKGtD2E2VYNQqornYU\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/DZzwQLAdDLbEjhB56x\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-24-th%C3%B2a%E2%81%BF-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000656262815\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來紹介chit字thòaⁿ，thòaⁿ ê概念to̍h是ùi 1點散–開。比論講，咱kā墨汁滴1滴tī紙面頂，墨汁ē hō͘紙suh–入-去，koh來，hit ê墨jiah to̍h ē jú tò͘ jú大jiah，一直到紙kā墨汁suh飽為止，lóng koh ē繼續變大，m̄是tú滴–落-來hiah細點，che to̍h是thòaⁿ。Nā開始thòaⁿ，to̍h是影響ê範圍ē jú來jú大，jú來jú遠。</font><br><br></p>\n<p><font size=5>Só͘-pái，chit字thòaⁿ，咱ē-tàng使用tī真chē所在，像講病，「伊he歹mih-á已經tùi肺部thòaⁿ去腦–ah，時間無chhun jōa chē，lín nā有siáⁿ-mih iáu-bē處理–ê，to̍h m̄-thang拖–a。」Mā有講：「Che疫情jú thòaⁿ jú嚴重，咱ta̍k-ke to̍h趕緊chhōe時間去chù預防siā，án-ne khah安心–lah。」Mā ē-tàng講植物，「Che籐á你看–tio̍h nā無緊ka bán–起-來，liam-mi to̍h thòaⁿ kah kui ê籬笆lóng是–ā！」Mā ē-tàng講火：「Che火teh thòaⁿ kài緊，ài緊去叫人來tàu phah火！」</font><br><br></p>\n<p><font size=5>Koh另外1種，to̍h是leh講性命產生新ê後代，che to̍h是生thòaⁿ，人生kiáⁿ，蟲thòaⁿ卵，種子puh芽，kin蕉吐kiáⁿ，lóng是thòaⁿ ê概念。咱ē-tàng講：「番薯真gâu thòaⁿ，tiâu土to̍h ē活！」咱nā beh種番薯，the̍h番薯籐，chhìn-chhái póe kóa土ka am–leh，ak水，伊to̍h ē活–ah，咱有1句俗語應該mā kài chē人bat聽–過：「番薯m̄驚落土爛，只求枝葉代代thòaⁿ。」Só͘-pái，咱主持人有講tio̍h「咱ê母語chiah ē代代thòaⁿ」，to̍h是咱ê母語ē-tàng一直活–leh，一直流傳–落-去ê意思。</font><br><br></p>\n<hr>\n<br>\n<font size=5>Kin-á-ji̍t lán beh lâi siāu-kài chit jī thòaⁿ, thòaⁿ ê khài-liām to̍h sī ùi 1 tiám sòaⁿ--khui. Pí-lūn kóng, lán kā ba̍k-chiap tih 1 tih tī chóa bīn-téng, ba̍k-chiap ē hō͘ chóa suh--ji̍p-khì, koh lâi, hit ê ba̍k jiah to̍h ē jú tò͘ jú tōa jiah, it-ti̍t kàu chóa kā ba̍k-chiap suh pá ûi-chí, lóng koh ē kè-sio̍k piàn tōa, m̄ sī tú tih--lo̍h-lâi hiah sè tiám, che to̍h sī thòaⁿ. Nā khai-sí thòaⁿ, to̍h sī éng-hióng ê hoān-ûi ē jú lâi jú tōa, jú lâi jú hn̄g.</font>\n<br><br><p>\n\n<p><font size=5>Só͘-pái, chit jī thòaⁿ, lán ē-tàng sú-iōng tī chin chē só͘-chāi, chhiūⁿ-kóng pēⁿ, “I he pháiⁿ-mih-á í-keng tùi hì-pō͘ thòaⁿ khì náu–ah, sî-kan bô chhun jōa chē, lín nā ū siáⁿ-mih iáu-bē chhú-lí–ê, to̍h m̄-thang thoa–a.” Mā ū kóng: “Che e̍k-chêng jú thòaⁿ jú giâm-tiōng, lán ta̍k-ke to̍h kóaⁿ-kín chhōe sî-kan khì chù ī-hông siā, án-ne khah an-sim–lah.” “Mā ē-tàng kóng si̍t-bu̍t, “Che tîn-á lí khòaⁿ–tio̍h nā bô kín ka bán–khí-lâi, liam-mi to̍h thòaⁿ kah kui ê lî-pa lóng sī–ā!” Mā ē-tàng kóng hóe: “Che hóe teh thòaⁿ kài kín, ài kín khì kiò lâng lâi tàu phah hóe!”</font><br><br></p>\n<p><font size=5>Koh lēng-gōa 1 chióng, to̍h sī leh kóng sìⁿ-miā sán-seng sin ê hiō-tāi, che to̍h sī seⁿ-thòaⁿ, lâng seⁿ kiáⁿ, thâng thòaⁿ nn̄g, chéng-chí puh gê, kin-chio thò͘ kiáⁿ, lóng sī thòaⁿ ê khài-liām. Lán ē-tàng kóng: “Han-chî chin gâu thòaⁿ, tiâu thô͘ to̍h ē oa̍h!” Lán nā beh chèng han-chî, the̍h han-chî-tîn, chhìn-chhái póe kóa thô͘ ka am–leh, ak-chúi, i to̍h ē oa̍h–ah, lán ū 1 kù sio̍k-gí èng-kai mā kài chē lâng bat thiaⁿ–kòe: “Han-chî m̄-kiaⁿ lo̍h-thô͘ nōa, chí kiû ki-hio̍h tāi-tāi thòaⁿ.” Só͘-pái, lán chú-chhî-jîn ū kóng tio̍h “Lán ê bó-gí chiah ē tāi-tāi thòaⁿ”, to̍h sī lán ê bó-gí ē-tàng it-ti̍t oa̍h–leh, it-ti̍t liû-thoân–lo̍h-khì ê ì-sù.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Thòaⁿ"]},{"title":"【A郎台語小詞典】 EP. 25-拆分明/Thiah hun-bêng","url":"/%5Bobject%20Object%5D/alongsiosutian25/","content":"<p><a href=\"https://youtu.be/1JBCIUGQfK8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ac68f161-9a36-44ac-a4da-c5d76b509505\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3MMzdRSLMqR4EesULJHGt8\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Gr_DTEqgUEdM-fN4_m\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-25-%E6%8B%86%E5%88%86%E6%98%8E-thiah-hun-b%C3%AAng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000656728150\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日beh hâm ta̍k-ke做夥來研究ê語詞是「拆分明」，chit塊詞ê意思to̍h是講ho͘清楚，講ho͘明，講hō͘別人ē-tàng了解。拆明、拆白、開拆mā是kāng意思。Kan-na孤1字mā ē-sái，「你to̍h kā tāi-chì拆hō͘伊聽，mài hō͘伊誤解，m̄-thang留1 ê屎尾，時到to̍h歹póe會。」</font><br><br></p>\n<p><font size=5>Sòa–lòe，咱koh繼續來講chit字拆，拆mā有liah ê意思，kā伊liah–破，liah開，「你去拆1張日誌紙來，chū tī桌á頂，thang好phùi魚刺。」Goán chêng細漢lóng講日誌，無講la̍h日。拆破面是leh講siang方面歹面sio看，m̄是真正kā面拆kah流血流滴ŏ͘。</font><br><br></p>\n<p><font size=5>Koh講1 ê我細漢tiāⁿ leh hông mē ê拆厝，拆厝to̍h是kui間厝拆了了，看是beh têng起a̍h是beh做其他ê用途。拆船、拆門窗、拆厝頂、拆籬笆，便nā無ài–ê lóng ē-tàng拆。Gín-á時，nā hâm goán小弟kui厝間kho̍k-kho̍k chông，phin-phin-phiang-phiang pin-pin-piàng-piàng，to̍h ē去hông mē講：「Lín是leh拆厝–o͘h！」</font><br><br></p>\n<p><font size=5>拆藥á，to̍h是the̍h先生開ê藥單，去藥房買藥á，拆股，to̍h是kā本底合做夥ê股份拆分開，無koh繼續合作，拆車票to̍h是去買車票，éng過ê車票是kui本–ê，你nā去ka買票，伊ē拆1張hō͘–你，時代進步，車票mā tòe leh進步，現此時ê車票，nā m̄是用印–ê to̍h是顯示tī手機á，已經無拆chit ê動作，m̄-koh買車票ûn-ná有人講拆票、拆車票、拆車單，tī chia，mā補充hō͘ ta̍k-ke了解。</font><br><br></p>\n<hr>\n<br>\n<font size=5>Kin-á-ji̍t beh hâm ta̍k-ke chò-hóe lâi gián-kiù ê gí-sû sī “thiah-hun-bêng”, chit tè sû ê ì-sù to̍h sī kóng ho͘ chheng-chhó, kóng ho͘ bêng, kóng hō͘ pa̍t-lâng ē-tàng liáu-kái. Thiah-bêng, thiah-pe̍h, khui-thiah mā sī kāng ì-sù. Kan-na ko͘ 1 jī mā ē-sái, “Lí to̍h kā tāi-chì thiah hō͘ i thiaⁿ, mài hō͘ i gō͘-kái, m̄-thang lâu 1 ê sái-bóe, sî-kàu to̍h pháiⁿ póe-hōe.”</font>\n<br><br><p>\n\n<p><font size=5>Sòa–lòe, lán koh kè-sio̍k lâi kóng chit jī thiah, thiah mā ū liah ê ì-sù, kā i liah–phòa, liah-khui, “Lí khì thiah 1 tiuⁿ ji̍t-chì chóa lâi, chū tī toh-á téng, thang hó phùi hî-chhì.” Goán chêng sè-hàn lóng kóng ji̍t-chì, bô kóng la̍h-ji̍t. Thiah-phòa-bīn sī leh kóng siang hong-bīn pháiⁿ-bīn sio-khòaⁿ, m̄-sī chin-chiàⁿ kā bīn thiah kah lâu-hoeh-lâu-tih ŏ͘.</font><br><br></p>\n<p><font size=5>Koh kóng 1 ê góa sè-hàn tiāⁿ leh hông mē ê thiah-chhù, thiah-chhù to̍h sī kui keng chhù thiah liáu-liáu, khòaⁿ sī beh têng khí a̍h sī beh chò kî-thaⁿ ê iōng-tô͘. Thiah chûn, thiah mn̂g-thang, thiah chhù-téng, thiah lî-pa, piān nā bô ài–ê lóng ē-tàng thiah. Gín-á sî, nā hâm goán sió-tī kui chhù-keng kho̍k-kho̍k chông, phin-phin-phiang-phiang pin-pin-piàng-piàng, to̍h ē khì hông mē kóng: “Lín sī leh thiah-chhù–o͘h!”</font><br><br></p>\n<p><font size=5>Thiah io̍h-á, to̍h sī the̍h sian-seⁿ khui ê io̍h-toaⁿ, khì io̍h-pâng bé io̍h-á, thiah-kó͘, to̍h sī kā pún-té ha̍p chò-hóe ê kó͘-hūn thiah hun-khui, bô koh kè-sio̍k ha̍p-chok, thiah chhia-phiò to̍h sī khì bé chhia-phiò, éng-kòe ê chhia-phiò sī kui pún–ê, lí nā khì ka bé phiò, i ē thiah 1 tiuⁿ hō͘–lí, sî-tāi chìn-pō͘, chhia-phiò mā tòe leh chìn-pō͘, hiān-chhú-sî ê chhia-phiò, nā m̄ sī iōng ìn–ê to̍h sī hián-sī tī chhiú-ki-á, í-keng bô thiah chit ê tōng-chok, m̄-koh bé chhia-phiò ûn-ná ū lâng kóng thiah-phiò, thiah chhia-phiò, thiah chhia-toaⁿ, tī chia, mā pó͘-chhiong hō͘ ta̍k-ke liáu-kái.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","拆分明","Thiah hun-bêng"]},{"title":"【A郎台語小詞典】 EP. 26-Tìⁿ無聽--leh","url":"/%5Bobject%20Object%5D/alongsiosutian26/","content":"<p><a href=\"https://youtu.be/rw3xERrYNsE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/df2a9333-f1af-4da4-b770-95784a79152b\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6kfeY6jVZYCvLwsoFKPhnj\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/X_0ykkRilbCUNPV2lu\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-26-t%C3%AC%E2%81%BF%E7%84%A1%E8%81%BD-leh-t%C3%AC%E2%81%BF-b%C3%B4-thia%E2%81%BF-leh-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000657026146\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來講chit ê tìⁿ無聽–leh，無聽–leh，to̍h是無聽–tio̍h，tìⁿ，是假影、假仙ê意思，mā有人講做tèⁿ，che是腔口差，意思lóng kāng款，tìⁿ無聽–leh to̍h是假做無聽–tio̍h。Kah假影有關係–ê，有1 kóa詞，咱mā順sòa紹介hō͘ ta̍k-ke來了解。Tìⁿ-chhiⁿ，mā有人講tèⁿ-chheⁿ，kāng款是kek m̄知ê意思，tìⁿ笑，to̍h是假笑，koh有1 ê kài趣味–ê，to̍h是tìⁿ-chhìn笑，che是冷笑ê意思，beh kan-na講chhìn笑mā ē-sái。最後，做1句例句來分享，「你m̄免tī hia tìⁿ-siáu-la̍k顛，che臭khang是siáng去iah–出來-ê，ta̍k-ê心內有數！」Tìⁿ-siáu-la̍k顛to̍h是激khong激戇。</font><br><br></p>\n<p><font size=5>Chit ê tìⁿ koh有出力ê意思，tìⁿ屎tìⁿ尿to̍h是出力放屎尿，「Che擔頭真重，ài tìⁿ力chiah taⁿ ē –起-來。」To̍h是講ài激力chiah taⁿ伊ē贏。</font><br><br></p>\n<p><font size=5>Tìⁿ koh 1種是出力kā目睭thí kah chiok大蕊án-ne。像講：「你目睭tìⁿ kah hiah大蕊是beh創啥？我kám有講têng-tâⁿ？」Koh像講，「A桃！」「Hăⁿ！」「你免tio̍h驚！目睭mā免tìⁿ kah hiah大蕊！Beh錢tī chia，beh ài，lóng the̍h–去-lah！」</font><br><br></p>\n<hr>\n<br>\n<font size=5>Kin-á-ji̍t lán beh lâi kóng chit ê tìⁿ-bô-thiaⁿ--leh, bô-thiaⁿ--leh, to̍h sī bô-thiaⁿ--tio̍h, tìⁿ, sī ké-iáⁿ, ké-sian ê ì-sù, mā ū lâng kóng chò tèⁿ, che sī khiuⁿ-kháu chha, ì-sù lóng kāng-khoán, tìⁿ-bô-thiaⁿ--leh to̍h sī ké chò bô thiaⁿ--tio̍h. Kah ké-iáⁿ ū koan-hē--ê, ū 1 kóa sû, lán mā sūn-sòa siāu-kài hō͘ ta̍k-ke lâi liáu-kái. Tìⁿ-chhiⁿ, mā ū lâng kóng tèⁿ-chheⁿ, kāng-khoán sī kek m̄-chai ê ì-sù, tìⁿ-chhiò, to̍h sī ké-chhiò, koh ū 1 ê kài chhù-bī--ê, to̍h sī tìⁿ-chhìn-chhiò, che sī léng-chhiò ê ì-sù, beh kan-na kóng chhìn-chhiò mā ē-sái. Chòe-āu, chò 1 kù lē-kù lâi hun-hióng, “Lí m̄-bián tī hia tìⁿ-siáu-la̍k-tian, che chhàu-khang sī siáng khì iah--chhut-lâi-ê, ta̍k-ê sim-lāi iú-sò͘!” Tìⁿ-siáu-la̍k-tian to̍h sī kek-khong kek-gōng.</font>\n<br><br><p> \n\n<p><font size=5>Chit ê tìⁿ koh ū chhut-la̍t ê ì-sù, tìⁿ-sái tìⁿ-jiō to̍h sī chhut-la̍t pàng sái-jiō, “Che tàⁿ-thâu chin tāng, ài tìⁿ-la̍t chiah taⁿ ē –khí-lâi.” To̍h sī kóng ài kek-la̍t chiah taⁿ i ē iâⁿ.</font><br><br></p>\n<p><font size=5>Tìⁿ koh 1 chióng sī chhut-la̍t kā ba̍k-chiu thí kah chiok tōa-lúi án-ne. Chhiūⁿ-kóng: “Lí ba̍k-chiu tìⁿ kah hiah tōa-lúi sī beh chhòng-sáⁿ? Góa kám ū kóng têng-tâⁿ?” Koh chhiūⁿ-kóng, “A-thô!” “Hăⁿ!” “Lí bián tio̍h kiaⁿ! Ba̍k-chiu mā bián tìⁿ kah hiah tōa-lúi! Beh chîⁿ tī chia, beh ài, lóng the̍h–khì-lah!”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Tìⁿ無聽--leh"]},{"title":"【A郎台語小詞典】 EP. 28-行踏/Kiâⁿ-ta̍h","url":"/%5Bobject%20Object%5D/alongsiosutian28/","content":"<p><a href=\"https://youtu.be/blk4NOwHsME\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/92d58bbe-0094-4250-a546-ddd12f40a960\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/7f1QxBCyHQf14UdT4hFNue\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/_XTOTsC1CKbEyTz_BU\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-28-%E8%A1%8C%E8%B8%8F-ki%C3%A2%E2%81%BF-ta-h-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000672502934\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　</p>\n<hr>\n<p><font size=5>今á日beh來hâm各位研究ê詞是行踏，像咱故事所講–tio̍h ê，「ài加減á出門行踏」，to̍h是ài去sì-kè行行看看–leh，m̄好kui kang khut tī厝，khut久ē死痠，身體精神lóng bē好。</font><br><br></p>\n<p><font size=5>Nā講，伊真久無來咱chia行踏–ah，che當然mā有來行行–leh ê意思，m̄-koh m̄-nā是án-ne，tī chia，行踏koh有來kah咱交陪、往來ê意思，咱koh ke用1 ê例來說明，ta̍k-ê凡勢ē jú有體會。「伊平常時a̍h無來leh hâm咱行踏，chit-má需要人tàu-saⁿ-kāng，chiah來 leh a伯a-ḿ，實在是無想beh chhap–伊。」</font><br><br></p>\n<p><font size=5>行踏mā有leh講人leh行ê形，像講，「伊éng過bat傷tio̍h脚，koh來行踏to̍h無kài自然。」咱nā聽tio̍h人án-ne講，凡勢ē-tàng想tio̍h有1 ê人行路pái–leh pái–leh án-ne。</font><br><br></p>\n<p><font size=5>最後行踏mā ē-sái講人ê品行，咱ē-tàng講人行踏真端正，a̍h是講行踏無正經，總–是，人ê行踏ē受伊所交陪ê朋友來影響。</font><br><br></p>\n<hr>\n<br>\n<font size=5>Kin-á-ji̍t beh lâi hâm kok-ūi gián-kiù ê sû sī kiâⁿ-ta̍h, chhiūⁿ lán kò͘-sū só͘ kóng--tio̍h ê, “ài ke-kiám-á chhut-mn̂g kiâⁿ-ta̍h”, to̍h sī ài khì sì-kè kiâⁿ-kiâⁿ khòaⁿ-khòaⁿ--leh, m̄-hó kui kang khut tī chhù, khut kú ē sí-sng, sin-thé cheng-sîn lóng bē hó.</font>\n<br><br><p> \n\n<p><font size=5>Nā kóng, i chin kú bô lâi lán chia kiâⁿ-ta̍h–ah, che tong-jiân mā ū lâi kiâⁿ-kiâⁿ–leh ê ì-sù, m̄-koh m̄-nā sī án-ne, tī chia, kiâⁿ-ta̍h koh ū lâi kah lán kau-pôe, óng-lâi ê ì-sù, lán koh ke iōng 1 ê lē lâi soat-bêng, ta̍k-ê hoān-sè ē jú ū thé-hōe. “I pêng-siông sî a̍h bô lâi leh hâm lán kiâⁿ-ta̍h, chit-má su-iàu lâng tàu-saⁿ-kāng, chiah lâi leh a-peh a-ḿ, si̍t-chāi sī bô siūⁿ beh chhap–i.”</font><br><br></p>\n<p><font size=5>Kiâⁿ-ta̍h mā ū  leh kóng lâng leh kiâⁿ ê hêng, chhiūⁿ-kóng, “I éng-kòe bat siong tio̍h kha, koh lâi kiâⁿ-ta̍h to̍h bô kài chū-jiân.” Lán nā thiaⁿ tio̍h lâng án-ne kóng, hoān-sè ē-tàng siūⁿ tio̍h ū 1 ê lâng kiâⁿ-lō͘ pái–leh pái–leh án-ne.</font><br><br></p>\n<p><font size=5>Chòe-āu kiâⁿ-ta̍h mā ē-sái kóng lâng ê phín-hēng, lán ē-tàng kóng lâng kiâⁿ-ta̍h chin toan-chèng, a̍h-sī kóng kiâⁿ-ta̍h bô chèng-keng, chóng–sī, lâng ê kiâⁿ-ta̍h ē siū i só͘ kau-pôe ê pêng-iú lâi éng-hióng.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","行踏","Kiâⁿ-ta̍h"]},{"title":"【A郎台語小詞典】 EP. 27-Liap","url":"/%5Bobject%20Object%5D/alongsiosutian27/","content":"<p><a href=\"https://youtu.be/GrCN1uUTlYU\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/1e451e87-9b07-4125-9028-2b63f2665075\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/7nV6os3lHUKFGtjnE5Qibs\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/XYSAl-XP84Wudg3NqH\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-27-liap-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000671664129\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　</p>\n<hr>\n<p><font size=5>Liap chit ê字本身有真chē意思，今á日咱ē ta̍uh-ta̍uh-á來解說。</font><br><br></p>\n<p><font size=5>Seng來講節目內底有講–tio̍h ê，「Chiūⁿ siap to̍h bē liap。」Siap，是40 ê ha̍p-im，chit句話ê意思to̍h是講，cha-po͘人nā 40歲了後，尿leh緊to̍h khah忍耐bē tiâu，一定ài緊去chhōe便所。Tī chia，liap，有kiu–起-來ê意思，to̍h是講，ài出力hō͘咱ê筋肉sok ho͘ ân，án-ne chiah有法度kā屎尿忍ho͘ tiâu。簡單講to̍h是liap屎liap尿án-ne。花nā lian–去，ē kiu–去，咱mā ē-tàng講花liap pó͘。</font><br><br></p>\n<p><font size=5>第2種，是有皺紋ê意思，親像面liap-liap，目睭皮liap-kéng。Mā ē-tàng用tī衫á褲ê裁縫方面，像講囡á時有ê人ê學生褲，ē去hō͘裁縫師傅做，差不多lóng ē liap-kéng，chit ê liap-kéng，to̍h是kā布áu ho͘ 1-chōa-1-chōa sio-tha̍h，koh ka thīⁿ–起-來，to̍h ē有khah phāⁿ ê花痕，m̄-koh訓導–ê，to̍h ē khah chhiāⁿ邀請伊去辦公廳開講。</font><br><br></p>\n<p><font size=5>Koh 有1種是hông勾–去，hông lia̍h–去ê意思，親像講，神魂khì hō͘妖精liap–去，hō͘鬼hō͘魔神á liap–去án-ne。</font><br><br></p>\n<p><font size=5>Koh來，「講tio̍h錢to̍h liap–去。」是leh khau洗hit ê人凍霜，聽tio̍h ài出錢to̍h kiu–去án-ne。台日大辭典有收1塊詞，hō做「liap屎鬼」，mā是teh keng體人真鹹，鹹koh澀，真凍霜，真有趣味，che mā the̍h來hâm各位朋友分享。</font><br><br></p>\n<p><font size=5>最後beh介紹–ê，是烏白生話ê意思，明明to̍h無，硬beh講kah有，白白布硬beh ka染kah烏。咱話ē-tàng án-ne講，「無影無jiah ê話mài烏白liap。」</font><br><br></p>\n<hr>\n<br>\n<font size=5>Liap chit ê jī pún-sin ū chin chē ì-sù, kin-á-ji̍t lán ē ta̍uh-ta̍uh-á lâi kái-soeh.</font>\n<br><br><p> \n\n<p><font size=5>Seng lâi kóng chiat-bo̍k lāi-té ū kóng–tio̍h ê, “Chiūⁿ siap to̍h bē liap.” Siap, sī 40 ê ha̍p-im, chit kù ōe ê ì-sù to̍h sī kóng, cha-po͘-lâng nā 40 hòe liáu-āu, jiō leh kín to̍h khah jím-nāi bē tiâu, it-tēng ài kín khì chhōe piān-só͘. Tī chia, liap, ū kiu–khí-lâi ê ì-sù, to̍h sī kóng, ài chhut-la̍t hō͘ lán ê kin-bah sok ho͘ ân, án-ne chiah ū hoat-tō͘ kā sái-jiō jím ho͘ tiâu. Kán-tan kóng to̍h sī liap sái liap jiō án-ne. Hoe nā lian–khì, ē kiu–khì, lán mā ē-tàng kóng hoe liap pó͘.</font><br><br> </p>\n<p><font size=5>Tē 2 chióng, sī ū jiâu-bûn ê ì-sù, chhin-chhiūⁿ bīn liap-liap, ba̍k-chiu phôe liap-kéng. Mā ē-tàng iōng tī saⁿ-á-khò͘ ê châi-hông hong-bīn, chhiūⁿ-kóng gín-á sî ū ê lâng ê ha̍k-seng-khò͘, ē khì hō͘ châi-hông sai-hū chò, chha-put-to lóng ē liap-kéng, chit ê liap-kéng, to̍h sī kā pò͘ áu ho͘ 1-chōa-1-chōa sio-tha̍h, koh ka thīⁿ–khí-lâi, to̍h ē ū khah phāⁿ ê hoe-hûn, m̄-koh hùn-tō–ê, to̍h ē khah chhiāⁿ iau-chhiáⁿ i khì pān-kong-thiaⁿ khai-káng.</font><br><br></p>\n<p><font size=5>Koh ū 1 chióng sī hông kau–khì, hông lia̍h–khì ê ì-sù, chhin-chhiūⁿ kóng, sîn-hûn khì hō͘ iau-chiaⁿ liap–khì, hō͘ kúi hō͘ mô͘-sîn-á liap–khì án-ne.</font><br><br></p>\n<p><font size=5>Koh lâi, “Kóng tio̍h chîⁿ to̍h liap–khì.” Sī leh khau-sé hit ê lâng tàng-sng, thiaⁿ tio̍h ài chhut-chîⁿ to̍h kiu–khì án-ne. Tâi-ji̍t Tōa-sû-tián ū siu 1 tè sû, hō chò “liap-sái-kúi”, mā sī teh keng-thé lâng chin kiâm, kiâm koh siap, chin tàng-sng, chin ū chhù-bī, che mā the̍h lâi hâm kok-ūi pêng-iú hun-hióng.</font><br><br></p>\n<p><font size=5>Chòe-āu beh kài-siāu–ê, sī o͘-pe̍h seⁿ-ōe ê ì-sù, bêng-bêng to̍h bô, ngē beh kóng kah ū, pe̍h-pe̍h pò͘ ngē beh ka ní kah o͘. Lán ōe ē-tàng án-ne kóng, “Bô iáⁿ bô jiah ê ōe mài o͘-pe̍h liap.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Liap"]},{"title":"【A郎台語小詞典】 EP. 29-Kā、Kah","url":"/%5Bobject%20Object%5D/alongsiosutian29/","content":"<p><a href=\"https://youtu.be/cGAfTK0mhgg\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/e563d93c-76ce-4aa9-820f-f339a4420c5b\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/22q2zi69ZP2tnV6BuwXfVg\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/8ojA2J_unviaVzIvpP\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-29-k%C4%81-kah-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000673433741\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　</p>\n<hr>\n<p><font size=5>今á日beh hâm ta̍k-ke來討論chit ê kā hâm kah，chit 2 ê字chêng我開始學台文了後，發現真chē朋友lóng舞bē清楚，霧sà-sà。我5年進前bat tī社交媒體頂面，分享過我所整理ê資料，到taⁿ mā是koh真chē朋友ē挖he舊文出來看，想想–leh，chit-má tng teh做ê節目有聲音，koh藉chit ê都合來分析看māi–leh，凡勢ē對iáu bē hiah清楚ê朋友，加減á有幫贊。</font><br><br></p>\n<p><font size=5>頭起先，咱先來講kā，chit ê kā，to̍h是「單方面」，對mi̍h-kiāⁿ a̍h是人去做1 ê動作，像講，kā伊phah，kā mi̍h-kiāⁿ khǹg–leh，kā ê對象，是咱tú-chiah所講ê「伊」hâm「mi̍h-kiāⁿ」，in 2 ê是被動ê角色。</font><br><br></p>\n<p><font size=5>Kah to̍h無kâng，親像我kah伊講話，to̍h是2 ê人「雙方面」lóng有leh講話，我kah伊sio-phah，to̍h是我phah–伊，伊mā phah–我，che是互相–ê，咱chiah ē用kah。</font><br><br></p>\n<p><font size=5>咱kám ē-sái講我kā伊開講？Bē-sái！因為開講是2 ê人互相teh對話，nā kan-na 1 ê人teh講，he to̍h親像leh kâng教示án-ne，to̍h m̄是開講–ah。</font><br><br></p>\n<p><font size=5>Chhiāⁿ-chhiāⁿ ē聽tio̍h人leh講「我kah你講」，che一般來講lóng是m̄ tio̍h–ê，èng該是「我kā你講」，是我有tāi-chì beh講hō͘你聽，nā講做我kah你講，ē變做對方有話beh講，我chit-má beh聽伊講，koh來我mā ē回應，beh互相討論tāi-chì án-ne。</font><br><br></p>\n<p><font size=5>另外koh用1 ê例來做比較，「你去kā伊講」，to̍h是你ài去講hō͘伊知影ê意思，「你去kah伊講」，to̍h有你ài去chhōe伊參詳ê意思，só͘-pái差1字，咱leh聽ê意思to̍h ē完全無kâng。</font><br><br></p>\n<p><font size=5>以上是kah hâm kā 2 ê字意思ê精差，另外咱mā ē-tàng ùi咱講話ê聲音來分析，「kā」一般講話ē講去第3調a̍h是第7調，「我kā³你講」、「我kā⁷你講」，chit 2種lóng有人leh講，「kah」一般咱講話ê時，ē講tī第1 a̍h是第2調，親像「我kah¹你講」、「我kah²你講」án-ne。</font><br><br></p>\n<p><font size=5>Chit遍咱ùi意思kah語音，來討論chit 2字無kâng ê所在，ǹg望咱ê聽眾朋友bē koh花kô-kô kiam sa無cháng。</font><br><br></p>\n<hr>\n<br>\n<font size=5>Kin-á-ji̍t beh hâm ta̍k-ke lâi thó-lūn chit ê kā hâm kah, chit 2 ê jī chêng góa khai-sí o̍h Tâi-bûn liáu-āu, hoat-hiān chin chē pêng-iú lóng bú bē chheng-chhó, bū-sà-sà. Góa 5 nî chìn-chêng bat tī siā-kau mûi-thé téng-bīn, hun-hióng kòe góa só͘ chéng-lí ê chu-liāu, kàu taⁿ mā sī koh chin chē pêng-iú ē ó͘  he kū bûn chhut-lâi khòaⁿ, siūⁿ siūⁿ--leh, chit-má tng teh chò ê chiat-bo̍k ū siaⁿ-im, koh chià chit ê to͘-ha̍p lâi hun-sek khòaⁿ-māi--leh, hoān-sè ē tùi iáu bē hiah chheng-chhó ê pêng-iú, ke-kiám-á ū pang-chān.</font>\n<br><br><p> \n\n<p><font size=5>Thâu-khí-seng, lán seng lâi kóng kā, chit ê kā, to̍h sī “tan hong-bīn”, tùi mi̍h-kiāⁿ a̍h-sī lâng khì chò 1 ê tōng-chok, chhiūⁿ-kóng, kā i phah, kā mi̍h-kiāⁿ khǹg–leh, kā ê tùi-siōng, sī lán tú-chiah só͘-kóng ê “i” hâm “mi̍h-kiāⁿ”, in 2 ê sī pī-tōng ê kak-sek.</font><br><br></p>\n<p><font size=5>Kah to̍h bô kâng, chhin-chhiūⁿ góa kah i kóng-ōe, to̍h sī 2 ê lâng “siang hong-bīn” lóng ū leh kóng ōe, góa kah i sio-phah, to̍h sī góa phah–i, i mā phah–góa, che sī hō͘-siong–ê, lán chiah ē iōng kah. </font><br><br></p>\n<p><font size=5>Lán kám ē-sái kóng góa kā i khai-káng? Bē-sái! In-ūi khai-káng sī 2 ê lâng hō͘-siong teh tùi-ōe, nā kan-na 1 ê lâng teh kóng, he to̍h chhin-chhiūⁿ leh kâng kà-sī án-ne, to̍h m̄ sī khai-káng–ah.</font><br><br></p>\n<p><font size=5>Chhiāⁿ-chhiāⁿ ē thiaⁿ tio̍h lâng leh kóng “góa kah lí kóng”, che it-poaⁿ lâi kóng lóng sī m̄ tio̍h–ê, èng-kai sī “góa kā lí kóng”, sī góa ū tāi-chì beh kóng hō͘ lí thiaⁿ, nā kóng chò góa kah lí kóng, ē piàn-chò tùi-hong ū ōe beh kóng, góa chit-má beh thiaⁿ i kóng, koh lâi góa mā ē hôe-èng, beh hō͘-siong thó-lūn tāi-chì án-ne.</font><br><br></p>\n<p><font size=5>Lēng-gōa koh iōng 1 ê lē lâi chò pí-kàu, “lí khì kā i kóng”, to̍h sī lí ài khì kóng hō͘ i chai-iáⁿ ê ì-sù, “lí khì kah i kóng”, to̍h ū lí ài khì chhōe i chham-siông ê ì-sù, só͘-pái chha 1 jī, lán leh thiaⁿ ê ì-sù to̍h ē oân-choân bô kâng.</font><br><br></p>\n<p><font size=5>Í-siōng sī kah hâm kā 2 ê jī ì-sù ê cheng-chha, lēng-gōa lán mā ē-tàng ùi lán kóng-ōe ê siaⁿ-im lâi hun-sek, “kā” it-poaⁿ kóng-ōe ē kóng khì tē 3 tiāu a̍h-sī tē 7 tiāu, “góa kā³ lí kóng”, “góa kā⁷ lí kóng”, chit 2 chióng lóng ū lâng leh kóng, “kah” it-poaⁿ lán kóng-ōe ê sî, ē kóng tī tē 1 a̍h-sī tē 2 tiāu, chhin-chhiūⁿ “góa kah¹ lí kóng”, “góa kah² lí kóng” án-ne.</font><br><br></p>\n<p><font size=5>Chit piàn lán ùi ì-sù kah gí-im, lâi thó-lūn chit 2 jī bô kâng ê só͘-chāi, ǹg-bāng lán ê thiaⁿ-chiòng pêng-iú bē koh hoe-kô-kô kiam sa bô cháng.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Kā","Kah"]},{"title":"【A郎台語小詞典】 EP. 31-Thang","url":"/%5Bobject%20Object%5D/alongsiosutian31/","content":"<p><a href=\"https://youtu.be/4P5z1Jgpoaw\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/0e48ae3d-0dc3-45fb-84fd-e3ca6d4e58dc\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6HYaqplBHclgAdomdUSLvM\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/8laiVie44NURZROPCN\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-31-thang-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000675202896\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　</p>\n<hr>\n<p><font size=5>咱今á日beh來紹介chit字thang，nā情境無kâng，意思ûn-ná小khóa-á有精差。</font><br><br></p>\n<p><font size=5>Thang有ē-sái ê意思，「Kám有飯thang食？」「炒2-ê-á菜thang好配飯。」像chit款話咱to̍h tiāⁿ leh講。Nā講tio̍h無thang to̍h是bē-sái、無ài ê意思，舉例hō͘各位體會–1-ē，「伊實在是hoⁿh，叫伊順手the̍h 1 ê mi̍h-kiāⁿ來hō͘–我mā無通，有夠歹鬥陣！」有影1句例句khah贏10遍解說。</font><br><br></p>\n<p><font size=5>Koh 1種是beh問–人，看伊beh允准–無，像講：「電視kám通chūn來看？」「我kám thang去chhōe伊–ā？」像chit-lō情形，是teh等人回應看beh同意–無，chiah看後壁ê tāi-chì beh án-chóaⁿ做。</font><br><br></p>\n<p><font size=5>有1條歌，號做四季謠，真hit-to͘h ê歌，真chē歌星bat唱–過，內底有歌詞án-ne寫：「有話想beh對你講，m̄知thang ia̍h m̄-thang？」講，kám好，kám ē影響目前ê關係？心內憢疑憢疑，無講心內koh ngiau-ngiau，m̄知án怎khah tú好…，男女tng teh熱戀ê時，雙方ê距離窮實是kài歹準節。歌詞內底ê thang，to̍h有kám好，kám適合ê意思。Koh舉1 ê例：「Chiâⁿ久無kah伊連絡–ah，m̄知thang來chhōe伊–無？」Che mā是kāng款ê用法。</font><br><br></p>\n<p><font size=5>Chit ê thang mā有èng該ê意思，「Thang來轉–ah。」Chhit-thô siuⁿ久mā ē想厝，浪子mā ē想beh回頭。</font><br><br></p>\n<p><font size=5>刁工beh koh the̍h chit字thang出來講，是因為chit字jú來jú罕leh聽–a，lóng hông用ē-sái leh代替，藉chit ê機會koh kā ta̍k-ê chhui廣–1-ē，m̄-thang hō͘ hiah súi ê語言消失–去。</font><br><br></p>\n<hr>\n<br>\n<font size=5>Lán kin-á-ji̍t beh lâi siāu-kài chit jī thang, nā chêng-kéng bô kâng, ì-sù ûn-ná sió-khóa-á ū cheng-chha.</font>\n<br><br><p> \n\n<p><font size=5>Thang ū ē-sái ê ì-sù, “Kám ū pn̄g thang chia̍h?” “Chhá 2-ê-á chhài thang-hó phòe pn̄g.” Chhiūⁿ chit khoán ōe lán to̍h tiāⁿ leh kóng. Nā kóng tio̍h bô-thang to̍h sī bē-sái, bô-ài ê ì-sù, kí-lē hō͘ kok-ūi thé-hōe–1-ē, “I si̍t-chāi sī hoⁿh, kiò i sūn-chhiú the̍h 1 ê mi̍h-kiāⁿ lâi hō͘–góa mā bô-thang, ū kàu pháiⁿ tàu-tīn!” Ū-iáⁿ 1 kù lē-kù khah iâⁿ 10 piàn kái-soeh.  </font><br><br></p>\n<p><font size=5>Koh 1 chióng sī beh mn̄g–lâng, khòaⁿ i beh ún-chún–bô, chhiūⁿ-kóng: “Tiān-sī kám thang chūn lâi khòaⁿ?” “Góa kám thang khì chhōe i–ā?” Chhiūⁿ chit-lō chêng-hêng, sī teh tán lâng hôe-èng khòaⁿ beh tông-ì–bô, chiah khòaⁿ āu-piah ê tāi-chì beh án-chóaⁿ chò. </font><br><br></p>\n<p><font size=5>Ū 1 tiâu koa, hō chò Sù-kùi-iâu, chin hit-to͘h ê koa, chin chē koa-chheⁿ bat chhiùⁿ–kòe, lāi-té ū koa-sû án-ne siá: “Ū ōe siūⁿ beh tùi lí káng, m̄-chai thang ia̍h m̄-thang?” Kóng, kám hó, kám ē éng-hióng bo̍k-chêng ê koan-hē? Sim-lāi giâu-gî giâu-gî, bô kóng sim-lāi koh ngiau-ngiau, m̄-chai án-chóaⁿ khah tú-hó…, lâm-lú tng teh jia̍t-loân ê sî, siang-hong ê kī-lî khêng-si̍t sī kài pháiⁿ chún-chat. Koa-sû lāi-té ê thang, to̍h ū kám hó, kám sek-ha̍p ê ì-sù. Koh kí 1 ê lē: “Chiâⁿ kú bô kah i liân-lo̍k–ah, m̄-chai thang lâi chhōe i–bô?” Che mā sī kāng-khoán ê iōng-hoat. </font><br><br></p>\n<p><font size=5>Chit ê thang mā ū èng-kai ê ì-sù, “Thang lâi tńg–ah.” Chhit-thô siuⁿ kú mā ē siūⁿ chhù, lōng-chú mā ē siūⁿ beh hôe-thâu.</font><br><br></p>\n<p><font size=5>Thiau-kang beh koh the̍h chit jī thang chhut-lâi kóng, sī in-ūi chit jī jú lâi jú hán leh thiaⁿ–a, lóng hông iōng ē-sái leh tāi-thè, chià chit ê ki-hōe koh kā ta̍k-ê chhui kóng–1-ē, m̄-thang hō͘ hiah súi ê gí-giân siau-sit–khì.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Thang"]},{"title":"【A郎台語小詞典】 EP. 30-Lia̍h橫/Lia̍h-hoâiⁿ","url":"/%5Bobject%20Object%5D/alongsiosutian30/","content":"<p><a href=\"https://youtu.be/GmqtWppMvus\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/d8a43a38-adee-408f-889c-c6b09a89e2bc\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6pBh4RIeGZzwMuATxWdMi5\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Kp5XaWVl5LqMU2_IPH\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-30-lia-h%E6%A9%AB-lia-h-ho%C3%A2i%E2%81%BF-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000674289872\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　</p>\n<hr>\n<p><font size=5>咱今á日beh來講lia̍h橫，tī chia chit ê lia̍h是beh kā mi̍h-kiāⁿ控制、保持tī 1 ê固定ê狀況，tī故事內底，kā竹篙lia̍h橫，thang hâm插直直ê竹篙pa̍k做夥，thang pha̍k魚干。Nā講心肝lia̍h坦橫，to̍h是無beh照平常時ê理路teh行–ā，beh chhân-chhân ka做–lòe án-ne。</font><br><br></p>\n<p><font size=5>其實chit ê lia̍h，tī咱台語內底，ûn-ná有真chē意思ŏ͘，像講lia̍h魚lia̍h蝦thang好賣，a̍h是講ē-tàng食，m̄-koh nā lia̍h猴、lia̍h龍to̍h m̄是頭前hit種意思–à，m̄-thang sa leh烏白tàu。</font><br><br></p>\n<p><font size=5>Lia̍h mā thèng好講是beh去買精牲á，像講：「E暗有要緊ê人客beh來，你to̍h趕緊去市á lia̍h 1 chiah雞轉來thâi。」</font><br><br></p>\n<p><font size=5>Lia̍h mā有計算ê意思，像講lia̍h siàu。Koh做1 ê例來hō͘ ta̍k-ke參考看māi–leh：「Chit間ê厝頂ài têng hoan，你seng tàu lia̍h看ài jōa久chiah做ē了，另外1主ûn-ná teh kă chhui進度！」</font><br><br></p>\n<p><font size=5>Lia̍h我金金siòng，to̍h是講對我直直看，lia̍h我做尪á-mi̍h，to̍h是kā我當做是chhit-thô-mih-á án-ne對待，最後紹介1 ê khah新ê用法，咱chit-má nā tī網路頂beh chhōe資料，beh táng-ló͘，mā是lóng講用lia̍h–ê，台語nā一直有teh使用，to̍h ē創造出新ê用法，詞彙自然ē tòe leh增加。</font><br><br></p>\n<hr>\n<br>\n<font size=5>Lán kin-á-ji̍t beh lâi kóng lia̍h-hoâiⁿ, tī chia chit ê lia̍h sī beh kā mi̍h-kiāⁿ khòng-chè, pó-chhî tī 1 ê kò͘-tēng ê chōng-hóng, tī kò͘-sū lāi-té, kā tek-ko lia̍h-hoâiⁿ, thang hâm chhah ti̍t-ti̍t ê tek-ko pa̍k chò-hóe, thang pha̍k hî-koaⁿ. Nā kóng sim-koaⁿ lia̍h-thán-hoâiⁿ, to̍h sī bô beh chiàu pêng-siông sî ê lí-lō͘ teh kiâⁿ--ā, beh chhân-chhân ka chò--lòe án-ne. </font>\n<br><br><p> \n\n<p><font size=5>Kî-si̍t chit ê lia̍h, tī lán Tâi-gí lāi-té, ûn-ná ū chin chē ì-sù ŏ͘, chhiūⁿ-kóng lia̍h hî lia̍h hê thang-hó bē, a̍h-sī kóng ē-tàng chia̍h, m̄-koh nā lia̍h-kâu, lia̍h-lêng to̍h m̄-sī thâu-chêng hit chióng ì-sù–à, m̄-thang sa leh o͘-pe̍h tàu.</font><br><br></p>\n<p><font size=5>Lia̍h mā thèng-hó kóng sī beh khì bé cheng-seⁿ-á, chhiūⁿ-kóng: “E-àm ū iàu-kín ê lâng-kheh beh lâi, lí to̍h kóaⁿ-kín khì chhī-á lia̍h 1 chiah ke tńg-lâi thâi.” </font><br><br></p>\n<p><font size=5>Lia̍h mā ū kè-sǹg ê ì-sù, chhiūⁿ-kóng lia̍h siàu. Koh chò 1 ê lē lâi hō͘ ta̍k-ke chham-khó khòaⁿ-māi–leh: “Chit keng ê chhù-téng ài têng hoan, lí seng tàu lia̍h khòaⁿ ài jōa kú chiah chò ē liáu, lēng-gōa 1 chú ûn-ná teh kă chhui chìn-tō͘!”</font><br><br></p>\n<p><font size=5>Lia̍h góa kim-kim-siòng, to̍h sī kóng tùi góa ti̍t-ti̍t khòaⁿ, lia̍h góa chò ang-á-mi̍h, to̍h sī kā góa tòng-chò sī chhit-thô-mih-á án-ne tùi-thāi, chòe-āu siāu-kài 1 ê khah sin ê iōng-hoat, lán chit-má nā tī bāng-lō͘ téng beh chhōe chu-liāu, beh táng-ló͘, mā sī lóng kóng iōng lia̍h–ê, Tâi-gí nā it-ti̍t ū teh sú-iōng, to̍h ē chhòng-chō chhut sin ê iōng-hoat, sû-lūi chū-jiân ē tòe leh cheng-ka.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Lia̍h橫","Lia̍h-hoâiⁿ"]},{"title":"【A郎台語小詞典】 EP. 32-Sak做堆","url":"/%5Bobject%20Object%5D/alongsiosutian32/","content":"<p><a href=\"https://youtu.be/hC9MuLBSBeY\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/dad2b14c-a22a-439a-a262-e594453c2442\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1mxrOQt4oDODBLLniE22bG\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/LalrmuVNYikTGIE028\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-32-sak%E5%81%9A%E5%A0%86-%E7%99%BD%E8%A9%B1%E5%AD%97poj%E5%AD%97%E5%B9%95-a-l%C3%B4ng-t%C3%A2i-g%C3%AD-si%C3%B3-s%C3%BB/id1730745763?i=1000682399761\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　</p>\n<hr>\n<p><font size=5>Sak chò堆，mā有讀做sak chòe堆，chit tè詞tī台日大辭典記載ê意思是，kā新婦á kah in ka-tī ê後生，合房做ang-á-bó͘，m̄-koh tī goán gín-á ê時，社會型態tng-teh ùi農業社會轉變做工商社會，早to̍h無siáⁿ人koh ē飼新婦á，新婦á差不多是goán阿媽hit iân ê tāi-chì，ia̍h to̍h是tī日本時代a̍h是講koh khah進前ê tāi-chì。</font><br><br></p>\n<p><font size=5>Chit ê新婦á咱mā ài來解說–1-ē，to̍h是分人ê cha-bó͘ kiáⁿ轉來厝–ni̍h飼，準備將來beh做ka-tī ê新婦，beh嫁hō͘ ka-tī後生ê細漢cha-bó͘ gín-á。新婦á ài tàu做厝–ni̍h ê khang-khòe，不管是siáⁿ khang-khòe，做ē去–ê to̍h ài做，項項to̍h ài ē，無leh管你是m̄是幼chíⁿ ê gín-á kiáⁿ，真艱苦，人nā leh講你新婦á命，絕對m̄是teh kā你o-ló。</font><br><br></p>\n<p><font size=5>「1歲算1 kho͘，lóng總賣5 kho͘，錢the̍h去hō͘ goán老爸買藥á，尾–á mā是救無活。5歲–ê āiⁿ 3歲–ê去割草，āiⁿ伊無法mā to̍h āiⁿ，m̄做chhôe-á to̍h來！」Chia ê話，我chit-má nā koh無寫–落-來，koh再來to̍h無半ê人ē知。</font><br><br></p>\n<p><font size=5>時代慢慢á進步，sak做堆mā演變出新ê意思，nā是講男無chhōa，女無嫁，紹介hō͘ in雙方面熟sāi，想beh kā in做親chiâⁿ，mā有人講che hō做sak做堆。像講：「A明kah A娟in 2 ê人lóng無對象，看in個性koh kài tàu-tah，家庭背景mā chha無kài chē，無，咱來kā in 2 ê sak做堆好–無？」 </font><br><br></p>\n<p><font size=5>Sak做堆，mā有人ē講做送做堆，辭典有án-ne收，che mā報hō͘ ta̍k-ke做參考。</font><br><br></p>\n<hr>\n<br>\n<font size=5>Sak-chò-tui, mā ū tha̍k chò sak-chòe-tui, chit tè sû tī Tâi-ji̍t Tōa-sû-tián kì-chài ê ì-sù sī, kā sin-pū-á kah in ka-tī ê hāu-seⁿ kap-pâng chò ang-á-bó͘, m̄-koh tī goán gín-á ê sî, siā-hōe hêng-thài tng-teh ùi lông-gia̍p siā-hōe choán-piàn chò kang-siong siā-hōe, chá to̍h bô siáⁿ lâng koh ē chhī sin-pū-á, sin-pū-á chha-put-to sī goán a-má hit iân ê tāi-chì, ia̍h to̍h sī tī Ji̍t-pún sî-tāi a̍h-sī kóng koh khah chìn-chêng ê tāi-chì. </font>\n<br><br><p> \n\n<p><font size=5>Chit ê sin-pū-á lán mā ài lâi kái-soeh–1-ē, to̍h sī pun lâng ê cha-bó͘ kiáⁿ tńg-lâi chhù–ni̍h chhī, chún-pī chiong-lâi beh chò ka-tī ê sin-pū, beh kè hō͘ ka-tī hāu-seⁿ ê sè-hàn cha-bó͘ gín-á. Sin-pū-á ài tàu chò chhù–ni̍h ê khang-khòe, put-koán sī siáⁿ khang-khòe, chò ē khì–ê to̍h ài chò, hāng-hāng to̍h ài ē, bô leh koán lí sī m̄ sī iù-chíⁿ ê gín-á kiáⁿ, chin kang-khó͘, lâng nā leh kóng lí sin-pū-á miā, choa̍t-tùi m̄ sī teh kā lí o-ló.</font><br><br></p>\n<p><font size=5>“1 hòe sǹg 1 kho͘, lóng-chóng bē 5 kho͘, chîⁿ the̍h khì hō͘ goán lāu-pē bé io̍h-á, bóe–á mā sī kiù bô oa̍h. 5 hòe–ê āiⁿ 3 hòe–ê khì koah-chháu, āiⁿ i bô-hoat mā to̍h āiⁿ, m̄ chò chhôe-á to̍h lâi!” Chia ê ōe, goán chit-má nā koh bô siá–lo̍h-lâi, koh chài-lâi to̍h bô pòaⁿ ê lâng ē chai.</font><br><br></p>\n<p><font size=5>Sî-tāi bān-bān-á chìn-pō͘, sak-chò-tui mā ián-piàn chhut sin ê ì-sù, nā sī kóng lâm bô chhōa, lú bô kè, siāu-kài hō͘ in siang hong-bīn se̍k-sāi, siūⁿ beh kā in chò chhin-chiâⁿ, mā ū lâng kóng che hō chò sak-chò-tui. Chhiūⁿ kóng: “A-bêng kah A-koan in 2 ê lâng lóng bô tùi-siōng, khòaⁿ in kò-sèng koh kài tàu-tah, ka-têng pōe-kéng mā chha bô kài chē, bô, lán lâi kā in 2 ê sak-chò-tui hó–bô?”</font><br><br></p>\n<p><font size=5>Sak-chò-tui, mā ū lâng ē kóng sàng-chò-tui, sû-tián ū án-ne siu, che mā pò hō͘ ta̍k-ke chò chham-khó.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Sak做堆"]},{"title":"【民間故事】紅孩兒︱Âng-hâi-jî","url":"/%5Bobject%20Object%5D/folkstory01/","content":"<p><a href=\"https://youtu.be/91O_JlgAxfg\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/3bd8d4dc-747f-41b2-aea7-f5a3d5eead58\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0bX0gMzMR533eTv79ovQRj\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/P_3JmYYw6hSeaxaWyA\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E6%B0%91%E9%96%93%E6%95%85%E4%BA%8B-%E7%B4%85%E5%AD%A9%E5%85%92-%C3%A2ng-h%C3%A2i-j%C3%AE/id1730745763?i=1000678521428\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>唐三藏in師徒4 ê人，一直ùi西pêng行，beh去取經。Chit 1日，行到1片樹林。</font><br><br></p>\n<p><font size=5>看tio̍h 2粒山相連ê中央nah–落-去ê所在，天頂浮1 lúi雲，雲ê色水是紅色–ê。</font><br><br></p>\n<p><font size=5>原來hia to̍h是「火雲洞」，有1 ê叫「紅孩兒」ê妖怪tòa tī內底。</font><br><br></p>\n<p><font size=5>聽人講食唐三藏ê肉ē-sái長生不老。Chit ê紅孩兒to̍h有hit-lō心思，想欲來掠唐三藏食伊ê肉。</font><br><br></p>\n<p><font size=5>紅孩兒kā時機lia̍h ho͘ chún，tī唐三藏in師徒ē經過ê路–ni̍h，kā家己變做1 ê kó͘-chui ê細漢gín-á，hông縛tī樹á頂。</font><br><br></p>\n<p><font size=5>看tio̍h唐三藏in ná行ná倚家己chia，紅孩兒刁工假háu，假做chiok驚惶ê款，大大聲hoah講：「師父，救命！師父，救命！」</font><br><br></p>\n<p><font size=5>唐三藏聽–tio̍h，to̍h趕緊叫豬八戒kā紅孩兒救–loài。Koh叫孫悟空ka āiⁿ kui路–ê！</font><br><br></p>\n<p><font size=5>窮實孫悟空早to̍h看出來紅孩兒是1 ê妖怪。不而過，iah未赴出手，to̍h先去中tio̍h紅孩兒ê詭計–ah！</font><br><br></p>\n<p><font size=5>紅孩兒作法變1 ê chiok重ê假人，khǹg tī孫悟空ê kha-chiah-phiaⁿ，kā伊teh kah倒tī土腳，bē振bē動，hâm beh khiā to khiā bē–起-來。</font><br><br></p>\n<p><font size=5>趁chit ê時陣紅孩兒hoah 1 chūn風來，kā唐三藏捲入去火雲洞。</font><br><br></p>\n<p><font size=5>過1時á，孫悟空chiâⁿ無簡單chiah ùi假人下腳爬–出-來，to̍h趕緊kā山神叫來問。</font><br><br></p>\n<p><font size=5>山神講：「Hit ê小妖怪是牛魔王in後生，tòa tī火雲洞，chiok狡怪–ê！靠勢家己功夫好，四界kâng phah、欺負–人。」</font><br><br></p>\n<p><font size=5>這時，孫悟空chiah知影hit ê小妖怪ê身份，是家己過去結拜兄弟牛魔王ê後生。Án-ne算–起-來mā是家己ê孫á。</font><br><br></p>\n<p><font size=5>伊to̍h kā豬八戒kah沙悟淨講: 「Lín tòa chia kā行李顧ho͘好勢，我來去救師父。」講soah孫悟空to̍h家己1 ê人飛去紅孩兒ê火雲洞。</font><br><br></p>\n<p><font size=5>孫悟空來到火雲洞外口，大聲hoah講：「紅孩兒，我是lín老爸牛魔王ê結拜兄弟，緊kā goán師父放–chhoài。」</font><br><br></p>\n<p><font size=5>過1下á，火雲洞ê洞門開–開。紅孩兒穿1領紅kì-kì ê風幔，手gia̍h 1支丈八hia長ê火尖槍。Ùi洞內行–出-來，範頭kài威風，後piah koh有幾ê小妖怪tòe–leh。</font><br><br></p>\n<p><font size=5>孫悟空看–tio̍h，嘴gī–leh gī–leh，笑笑á講：「乖孫á，chiâⁿ乖，chiâⁿ聽話。」</font><br><br></p>\n<p><font size=5>紅孩兒kā火尖槍插tī土腳，手插腰講：「Siáng是你ê孫á？」Sûi講soah，伊to̍h ùi嘴phùn1 pha三昧真火–出來。</font><br><br></p>\n<p><font size=5>Che三昧真火正經是有夠利害，去ho͘燒–tio̍h ê所在lóng清氣tang-tang。1-sut-á時間niâ，火to̍h湠kah kui山坪。紅kòng-kòng ê火光kā kui粒山照kah光phiâng-phiâng。四界lóng eng-phông-phông，mā kā孫悟空薰kah目屎流目屎滴。</font><br><br></p>\n<p><font size=5>紅孩兒看tio̍h孫悟空lo̍h-che ê模樣，chŏaⁿ大聲笑–出-來，笑kah嘴á li̍h-sai-sai。Oa̍t頭kā小妖怪chhōa–leh，chiok hiau-pai–ê轉去火雲洞。</font><br><br></p>\n<p><font size=5>M̄-koh孫悟空nah有可能chiah-nī簡單to̍h認輸。伊想kóng當面對抗bē使–得，án-ne to̍h ài用智慧來輸贏。</font><br><br></p>\n<p><font size=5>To̍h tī-leh孫悟空koh teh想辦法ê時陣，無意中去知影tio̍h紅孩兒koh來beh請牛魔王來食唐三藏ê肉。</font><br><br></p>\n<p><font size=5>Che牛魔王kah孫悟空是結拜兄弟，in 2人熟kah有chhun。孫悟空to̍h想講家己ē-tàng變做牛魔王ê模樣，入去火雲洞內底kā紅孩兒騙。</font><br><br></p>\n<p><font size=5>紅孩兒看tio̍h孫悟空變ê老父來，sûi to̍h向前去迎接。</font><br><br></p>\n<p><font size=5>父á-kiáⁿ ná開講，紅孩兒ná吩咐下脚手人kā籠床chhoân ho͘好勢，通好kā縛好勢ê唐三藏khǹg loeh炊。</font><br><br></p>\n<p><font size=5>看紅孩兒án-ne安排，孫悟空心內著急ka̍h，m̄-koh koh bē使表現–出-來，kan-na ē-tàng假做無要無緊ê款。</font><br><br></p>\n<p><font size=5>過1 chūn-á，孫悟空kā紅孩兒講：「我ê乖kiáⁿ，阿爸chit kúi kang拄好食歹腹肚，咱a̍h是過–kúi-kang-á chiah食唐三藏ê肉，好–無？」</font><br><br></p>\n<p><font size=5>想bē到chit句話soah引起紅孩兒ê憢疑。紅孩兒心內想講：「Goán老爸to上ài食肉–ah！Thài ē按ne講？Chiok奇怪–ê！」</font><br><br></p>\n<p><font size=5>伊掠孫悟空金金相，正pêng ka看看–leh，倒pêng koh ka看看–leh。愈看愈感覺無tùi-tâng。</font><br><br></p>\n<p><font size=5>紅孩兒to̍h kā孫悟空問講：「阿爸，我ê生日是tang時？」</font><br><br></p>\n<p><font size=5>孫悟空根本to m̄知影，chŏaⁿ假影ài睏ê形，ná哈唏ná kóng：「阿爸想bē khaih，你去問lín阿母。」</font><br><br></p>\n<p><font size=5>紅孩兒聽孫悟空án-ne講，sûi大聲hoah：「來人–ah！伊是孫悟空假–ê，ka掠–khaih。」</font><br><br></p>\n<p><font size=5>紅孩兒1 ē hoah，邊–á ê小妖怪lóng圍–koaih，kā刀kah槍lóng ùi孫悟空tu̍h–過。</font><br><br></p>\n<p><font size=5>孫悟空用金箍棒擋–leh，變轉去伊家己ê模樣，嘴笑目笑講：「Ná有hāu-seⁿ拍老父–ê？」</font><br><br></p>\n<p><font size=5>紅孩兒聽孫悟空án-ne kóng，氣kah phi̍h-phi̍h-chhoah，kā伊ê火尖槍抽–出-來，ùi孫悟空to̍h tu̍h–過。</font><br><br></p>\n<p><font size=5>孫悟空sûi變做1道金光，飛ùi南海去，請觀世音菩薩鬥saⁿ-kāng。</font><br><br></p>\n<p><font size=5>觀世音菩薩聽孫悟空說明了後，hō͘徒弟去托塔天王李靖hia，ka借36支天罡刀。</font><br><br></p>\n<p><font size=5>Sòa–落-來to̍h kah孫悟空飛去火雲洞ê天頂，chit時，觀世音菩薩to̍h kā beh掠紅孩兒ê計畫，簡單講1遍hō͘孫悟空了解。孫悟空聽了後，sûi kā觀世音菩薩比大頭拇兼o-ló，連紲講3聲讚，伊拱手kā觀世音菩薩seh多謝，翻頭to̍h飛ùi火雲洞–去。</font><br><br></p>\n<p><font size=5>孫悟空用金箍棒去lòng火雲洞ê門，koh大聲hoah講：「乖kiáⁿ，緊開門，緊開門–lah！」</font><br><br></p>\n<p><font size=5>紅孩兒本底to̍h氣kah無tè thang消敨，聽tio̍h下腳手人來講孫悟空koh來chhiàng-tù。火尖槍giâ–leh to̍h beh去phah孫悟空，孫悟空照觀世音菩薩ê計畫，假影拍bē贏，直直退，beh kā紅孩兒siâⁿ ùi觀世音菩薩hia去。</font><br><br></p>\n<p><font size=5>紅孩兒看tio̍h觀世音菩薩，火尖槍chŏaⁿ換tu̍h ùi伊hia去。觀世音菩薩sûi kā家己kah孫悟空變做一道金光飛走，in本底khiā ê所在kan-na留一座千葉蓮花台。</font><br><br></p>\n<p><font size=5>紅孩兒看in liu-soan，心內暢ka̍h，伊看he蓮花台感覺蓋趣味，to̍h想beh親像觀世音菩薩án-ne坐tī頂面。Siáng知影伊tú坐–lòe，四周圍ê花葉chŏaⁿ變做有刺ê尖刀。</font><br><br></p>\n<p><font size=5>原來chit座蓮花台是觀世音菩薩用36支天罡刀變–ê，Che天罡刀本身chiâⁿ ngē-chiāⁿ，刀嘴利劍劍，kā紅孩兒圍tī中央，圍kah bē振bē動。Nā是sió-khóa-á振動，to̍h ē hō͘天罡刀chha̍k–tio̍h。</font><br><br></p>\n<p><font size=5>紅孩兒驚kah大聲hoah救命，觀世音菩薩kah孫悟空tī chit ê 時chūn，chiah出現tī伊ê面頭前。觀世音菩薩問–伊：「你kám願意來我ê身邊tòe我修行？」</font><br><br></p>\n<p><font size=5>紅孩兒直直tìm頭應好，Só͘-pái觀世音菩薩唸咒語hō͘天罡刀lóng落–loaih。不而過天罡刀tú lak了，紅孩兒to̍h phùi面，koh gia̍h火尖槍ùi觀世音菩薩tu̍h–過。</font><br><br></p>\n<p><font size=5>Kan-na看觀世音菩薩勻勻á提五ê金色ê箍á出來，1 ê套tī紅孩兒ê頭殼，chhun–ê套tī伊ê雙腳kah雙手。觀世音菩薩koh唸1擺咒語，he金箍á to̍h束kah ân-ân-ân，紅孩兒疼kah tī土腳四界kún-liòng phah-phún。Chit聲紅孩兒總算是認輸–a！無koh反抗，乖乖–á tòe tī觀世音菩薩身邊。</font><br><br></p>\n<p><font size=5>孫悟空看紅孩兒已經bē koh作怪，chiū趕緊去火雲洞kā唐三藏救–出-來。Beh走進前，mā順sòa用金箍棒kā火雲洞kui ê mau ho͘ pháiⁿ。</font><br><br></p>\n<p><font size=5>Iû-koh再一擺kā觀世音菩薩soeh多謝了後，唐三藏in師徒4 ê人to̍h koh ùi西pêng行–去，繼續in beh取經ê任務–ā。</font><br><br></p>\n<hr>\n<br>\n<font size=5>Tông Sam-chōng in su-tô͘ 4 ê lâng, it-ti̍t ùi sai-pêng kiâⁿ,  beh khì chhú-keng. Chit 1 ji̍t, kiâⁿ-kàu 1 phiàn chhiū-nâ.</font>\n<br><br><p>\n\n<p><font size=5>Khòaⁿ-tio̍h 2 lia̍p soaⁿ sio-liân ê tiong-ng nah–lo̍h-khì ê só͘-chāi, thiⁿ-téng phû 1 lúi hûn, hûn ê sek-chúi sī âng-sek–ê.</font><br><br></p>\n<p><font size=5>Goân-lâi hia to̍h sī “Hóe-hûn-tōng”, ū 1 ê kiò “Âng-hâi-jî” ê iau-koài tòa tī lāi-té.</font><br><br></p>\n<p><font size=5>Thiaⁿ-lâng kóng chia̍h Tông Sam-chōng ê bah ē-sái tiông-seng put-nó͘. Chit ê Âng-hâi-jî to̍h ū hit-lō sim-su, siūⁿ-beh lâi lia̍h Tông Sam-chōng chia̍h i ê bah.</font><br><br></p>\n<p><font size=5>Âng-hâi-jî kā sî-ki lia̍h ho͘ chún, tī Tông Sam-chōng in su-tô͘ ē keng-kòe ê lō͘–ni̍h, kā ka-tī piàn-chò 1 ê kó͘-chui ê sè-hàn gín-á, hông pa̍k tī chhiū-á-téng.</font><br><br></p>\n<p><font size=5>Khòaⁿ-tio̍h Tông Sam-chōng in ná kiâⁿ ná óa ka-tī chia, Âng-hâi-jî tiau-kang ké háu, ké-chò chiok kiaⁿ-hiâⁿ ê khoán. Tōa-tōa siaⁿ hoah kóng: “Su-hū, kiù-miā! Su-hū, kiù-miā!”.</font><br><br></p>\n<p><font size=5>Tông Sam-chōng thiaⁿ–tio̍h, to̍h kóaⁿ-kín kiò Ti Pat-kài kā Âng-hâi-jî kiù–loài. Koh kiò Sun Gō͘-khong ka āiⁿ kui-lō͘–ê!</font><br><br></p>\n<p><font size=5>Khêng-si̍t Sun Gō͘-khong chá to̍h khòaⁿ chhut-lâi Âng-hâi-jî sī 1 ê iau-koài. Put-jî-kò, iah bōe-hù chhut-chhiú, to̍h seng-khì tiòng tio̍h Âng-hâi-jî ê kúi-kè–ah!</font><br><br></p>\n<p><font size=5>Âng-hâi-jî chok-hoat piàn 1 ê chiok tāng ê ké-lâng, khǹg tī Sun Gō͘-khong ê kha-chiah-phiaⁿ, kā i teh kah tó tī thô͘-kha, bē-tín-bē-tāng, hâm beh khiā to khiā bē–khí-lâi.</font><br><br></p>\n<p><font size=5>Thàn chit ê sî-chūn Âng-hâi-jî hoah 1 chūn hong lâi, kā Tông Sam-chōng kńg ji̍p-khì Hóe-hûn-tōng.</font><br><br></p>\n<p><font size=5>Kòe 1-sî-á, Sun Gō͘-khong chiâⁿ bô kán-tan chiah ùi ké-lâng ē-kha pê–chhut-lâi, to̍h kóaⁿ-kín kā soaⁿ-sîn kiò lâi mn̄g.</font><br><br></p>\n<p><font size=5>Soaⁿ-sîn kóng：”Hit ê  sió iau-koài sī Gû-mô͘-ông in hāu-seⁿ, tòa tī Hóe-hûn-tōng, chiok káu-koài–ê! Khò-sè ka-tī kang-hu hó, sì-kè kâng phah, khi-hū–lâng.”</font><br><br></p>\n<p><font size=5>Chit-sî, Sun Gō͘-khong chiah chai-iáⁿ hit ê sió iau-koài ê sin-hūn, sī ka-tī kòe-khì kiat-pài hiaⁿ-tī Gû-mô͘-ông ê hāu-seⁿ. Án-ne sǹg–khí-lâi mā sī ka-tī ê sun-á.</font><br><br></p>\n<p><font size=5>I to̍h kā Ti Pat-kài kah Soa Gō͘-chēng kóng: “Lín tòa chia kā hêng-lí kò͘ ho͘ hó-sè, góa lâi-khì kiù su-hū.” Kóng soah Sun Gō͘-khong to̍h ka-tī 1 ê lâng poe khì Âng-hâi-jî ê Hóe-hûn-tōng.</font><br><br></p>\n<p><font size=5>Sun Gō͘-khong lâi-kàu Hóe-hûn-tōng gōa-kháu, tōa-siaⁿ hoah kóng: “Âng-hâi-jî, góa sī lín lāu-pē Gû-mô͘-ông ê kiat-pài hiaⁿ-tī, kín kā goán su-hū pàng–chhoài.”</font><br><br></p>\n<p><font size=5>Kòe 1-ē-á, Hóe-hûn-tōng ê tōng-mn̂g khui–khui. Âng-hâi-jî chhēng 1 niá âng-kì-kì ê hong-moa, chhiú gia̍h 1 ki tn̄g-pat hia tn̂g ê Hóe-chiam-chhiuⁿ. Ùi tōng lāi kiâⁿ–chhut-lâi, pān-thâu kài ui-hong, āu-piah koh ū kúi ê sió iau-koài tòe–leh.</font><br><br></p>\n<p><font size=5>Sun Gō͘-khong khòaⁿ–tio̍h, chhùi gī–leh gī–leh, chhiò-chhiò-á kóng: “Koai sun-á, chiâⁿ koai, chiâⁿ thiaⁿ-ōe.”</font><br><br></p>\n<p><font size=5>Âng-hâi-jî kā Hóe-chiam-chhiuⁿ chhah tī thô͘-kha, chhiú chhah io kóng: “Siáng sī lí ê sun-á?” Sûi kóng soah, i to̍h ùi chhùi phùn 1 pha Sam-māi-chin-hóe–chhut-lâi.</font><br><br></p>\n<p><font size=5>Che Sam-māi-chin-hóe chèng-keng sī ū-kàu lī-hāi, khì ho͘ sio–tio̍h ê só͘-chāi lóng chheng-khì tang-tang. 1-sut-á sî-kan niâ, hóe to̍h thòaⁿ kah kui soaⁿ-phiâⁿ. Âng-kòng-kòng ê hóe-kng kā kui lia̍p soaⁿ chiò kah kng-phiâng-phiâng. Sì-kè lóng eng-phông-phông, mā kā Sun Gō͘-khong hun kah ba̍k-sái lâu ba̍k-sái tih.</font><br><br></p>\n<p><font size=5>Âng-hâi-jî khòaⁿ-tio̍h Sun Gō͘-khong lo̍h-che ê bô͘-iūⁿ, chŏaⁿ tōa-siaⁿ chhiò–chhut-lâi, chhiò kah chhùi-á li̍h-sai-sai. Oa̍t-thâu kā sió iau-koài chhōa–leh, chiok hiau-pai–ê tńg-khì Hóe-hûn-tōng.</font><br><br></p>\n<p><font size=5>M̄-koh Sun Gō͘-khong nah ū khó-lêng chiah-nī kán-tan to̍h jīn-su. I siūⁿ-kóng tng-bīn tùi-khòng bē-sái–tit, án-ne to̍h ài iōng tì-hūi lâi su-iâⁿ.</font><br><br></p>\n<p><font size=5>To̍h tī-leh Sun Gō͘-khong koh teh siūⁿ pān-hoat ê sî-chūn,  bô-ì-tiong khì chai-iáⁿ tio̍h Âng-hâi-jî koh lâi beh chhiáⁿ Gû-mô͘-ông lâi chia̍h Tông Sam-chōng ê bah.</font><br><br></p>\n<p><font size=5>Che Gû-mô͘-ông kah Sun Gō͘-khong sī kiat-pài hiaⁿ-tī, in 2 lâng se̍k kah ū-chhun. Sun Gō͘-khong to̍h siūⁿ-kóng ka-tī ē-tàng piàn-chò Gû-mô͘-ông ê bô͘-iūⁿ, ji̍p-khì Hóe-hûn-tōng lāi-té kā Âng-hâi-jî phiàn.</font><br><br></p>\n<p><font size=5>Âng-hâi-jî khòaⁿ-tio̍h Sun Gō͘-khong pìⁿ ê lāu-pē lâi, sûi to̍h hiòng-chêng khì gêng-chiap.</font><br><br></p>\n<p><font size=5>Pē-á-kiáⁿ ná khai-káng, Âng-hâi-jî ná hoan-hù ē-kha-chhiú-lâng kā lâng-sn̂g chhoân ho͘ hó-sè, thang-hó kā pa̍k hó-sè ê Tông Sam-chōng khǹg loeh chhoe.</font><br><br></p>\n<p><font size=5>Khòaⁿ Âng-hâi-jî án-ne an-pâi, Sun Gō͘-khong sim-lāi tio̍h-kip ka̍h, m̄-koh koh bē-sái piáu-hiān–chhut-lâi, kan-na ē-tàng ké chò bô-iàu-bô-kín ê khoán.</font><br><br></p>\n<p><font size=5>Kòe 1-chūn-á, Sun Gō͘-khong kā Âng-hâi-jî kóng: “Góa ê koai kiáⁿ, a-pah chit kúi kang tú-hó chia̍h pháiⁿ pak-tó͘, lán a̍h-sī kòe– kúi-kang-á chiah chia̍h Tông Sam-chōng ê bah, hó–bô?”</font><br><br></p>\n<p><font size=5>Siūⁿ-bē-kàu chit kù ōe soah ín-khí Âng-hâi-jî ê giâu-gî. Âng-hâi-jî sim-lāi siūⁿ-kóng: “Goán lāu-pē to siōng ài chia̍h-bah–ah! Thài ē án-ne kóng? chiok kî-koài–ê!”</font><br><br></p>\n<p><font size=5>I lia̍h Sun Gō͘-khong kim-kim-siòng, chiàⁿ-pêng ka khòaⁿ-khòaⁿ–leh, tò-pêng koh ka khòaⁿ-khòaⁿ–leh. Jú khòaⁿ jú kám-kak bô tùi-tâng.</font><br><br></p>\n<p><font size=5>Âng-hâi-jî to̍h kā Sun Gō͘-khong mn̄g kóng: “A-pah, góa ê seⁿ-ji̍t sī tang-sî?”</font><br><br></p>\n<p><font size=5>Sun Gō͘-khong kin-pún to m̄ chai-iáⁿ, chŏaⁿ ké-iáⁿ ài-khùn ê hêng,  ná hah-hì ná kóng: “A-pa siūⁿ bē khaih, lí khì mn̄g lín a-bú.”</font><br><br></p>\n<p><font size=5>Âng-hâi-jî thiaⁿ Sun Gō͘-khong án-ne kóng, sûi tōa-siaⁿ hoah: “Lâi lâng–ah! I sī Sun Gō͘-khong ké–ê, ka lia̍h–khaih.”</font><br><br></p>\n<p><font size=5>Âng-hâi-jî 1 ē hoah, piⁿ–á ê sió iau-koài lóng ûi–koaih, kā to kap chhiuⁿ lóng ùi Sun Gō͘-khong tu̍h–kòe.</font><br><br></p>\n<p><font size=5>Sun Gō͘-khong iōng Kim-kho͘-pāng tòng–leh, piàn tńg-khì i ka-tī ê bô͘-iūⁿ, chhùi-chhiò-ba̍k-chhiò kóng: “Nah ū hāu-seⁿ phah lāu-pē–ê?”</font><br><br></p>\n<p><font size=5>Âng-hâi-jî thiaⁿ Sun Gō͘-khong án-ne kóng, khì kah phi̍h-phi̍h-chhoah, kā i ê Hóe-chiam-chhiuⁿ thiu–chhut-lâi, ùi Sun Gō͘-khong to̍h tu̍h–kòe.</font><br><br></p>\n<p><font size=5>Sun Gō͘-khong sûi piàn-chò 1 tō kim-kng, poe ùi Lâm-hái khì, chhiáⁿ Koan-sè-im Phô͘-sat tàu-saⁿ-kāng.</font><br><br></p>\n<p><font size=5>Koan-sè-im Phô͘-sat thiaⁿ Sun Gō͘-khong soeh-bêng liáu-āu, hō͘ tô͘-tē khì Thok-thah-thian-ông Lí Chēng hia, ka chioh 36 ki Thian-kong-to.</font><br><br></p>\n<p><font size=5>Sòa–lo̍h-lâi to̍h kah Sun Gō͘-khong poe khì Hóe-hûn-tōng ê thiⁿ-téng, chit-sî, Koan-sè-im Phô͘-sat to̍h kā beh lia̍h Âng-hâi-jî ê kè-ōe kán-tan kóng 1 piàn hō͘ Sun Gō͘-khong liáu-kái. Sun Gō͘-khong thiaⁿ liáu-āu, sûi kā Koan-sè-im Phô͘-sat pí tōa-thâu-bó kiam o-ló, liân-sòa kóng 3 siaⁿ chán. I kióng-chhiú kā Koan-sè-im Phô͘-sat seh to-siā, hoan-thâu to̍h poe ūi Hóe-hûn-tōng–khì.</font><br><br></p>\n<p><font size=5>Sun Gō͘-khong iōng Kim-kho͘-pāng khì lòng Hóe-hûn-tōng ê mn̂g, koh tōa-siaⁿ hoah kóng: “Koai kiáⁿ, kín khui-mn̂g! Kín khui-mn̂g–lah!”</font><br><br></p>\n<p><font size=5>Âng-hâi-jî pún-té to̍h khì kah bô tè thang siau-tháu, thiaⁿ-tio̍h ē-kha-chhiú-lâng lâi kóng Sun Gō͘-khong koh lâi chhiàng-tù. Hóe-chiam-chhiuⁿ giâ–leh to̍h beh khì phah Sun Gō͘-khong, Sun Gō͘-khong chiò Koan-sè-im Phô͘-sat ê kè-ōe,  ké-iáⁿ phah bē iâⁿ, ti̍t-ti̍t thè, beh kā Âng-hâi-jî siâⁿ ùi Koan-sè-im Phô͘-sat hia khì.</font><br><br></p>\n<p><font size=5>Âng-hâi-jî khòaⁿ-tio̍h Koan-sè-im Phô͘-sat, Hóe-chiam-chhiuⁿ chŏaⁿ ōaⁿ tu̍h ùi i hia khì. Koan-sè-im Phô͘-sat sûi kā ka-tī kah Sun Gō͘-khong piàn chò 1 tō kim-kong poe cháu, in pún-té khiā ê só͘-chāi kan-na lâu 1 chō Chhian-hio̍h Liân-hoe-tâi.</font><br><br></p>\n<p><font size=5>Âng-hâi-jî khòaⁿ in liu-soan, sim-lāi thiòng ka̍h, i khòaⁿ he Liân-hoe-tâi kám-kak kài chhù-bī, to̍h siūⁿ-beh chhin-chhiūⁿ  Koan-sè-im Phô͘-sat án-ne chē tī téng-bīn. Siáng chai-iáⁿ i tú chē–lòe, sì chiu-ûi ê hoe-hio̍h chŏaⁿ piàn-chò ū chhì ê chiam-to.</font><br><br></p>\n<p><font size=5>Goân-lâi chit chō Liân-hoe-tâi sī Koan-sè-im Phô͘-sat iōng 36 ki Thian-kong-to piàn–ê. Che Thian-kong-to pún-sin chiâⁿ ngē-chiāⁿ, to-chhùi lāi-kiàm-kiàm, kā Âng-hâi-jî ûi tī tiong-ng, ûi kah bē-tín-bē-tāng. Nā-sī sió-khóa-á tín-tāng, to̍h ē hō͘ Thian-kong-to chha̍k–tio̍h.</font><br><br></p>\n<p><font size=5>Âng-hâi-jî kiaⁿ kah tōa-siaⁿ hoah kiù-miā. Koan-sè-im Phô͘-sat kah Sun Gō͘-khong tī chit ê sî-chūn, chiah chhut-hiān tī i ê bīn-thâu-chêng. Koan-sè-im Phô͘-sat mn̄g–i: “Lí kám goān-ì lâi góa ê sin-piⁿ tòe góa siu-hēng?”</font><br><br></p>\n<p><font size=5>Âng-hâi-jî ti̍t-ti̍t tìm-thâu ìn Hó. Só͘-pái Koan-sè-im Phô͘-sat liām chiù-gí hō͘ Thian-kong-to lóng lak–loaih. Put-jî-kò Thian-kong-to tú lak liáu, Âng-hâi-jî to̍h phùi-bīn, koh gia̍h Hóe-chiam-chhiuⁿ ùi Koan-sè-im Phô͘-sat tu̍h–kòe.</font><br><br></p>\n<p><font size=5>Kan-na khòaⁿ Koan-sè-im Phô͘-sat ûn-ûn-á the̍h 5 ê kim-sek ê kho͘-á chhut-lâi, 1 ê thò tī Âng-hâi-jî ê thâu-khak, chhun–ê thò tī i ê siang kha kah siang chhiú. Koan-sè-im Phô͘-sat koh liām 1 pái chiù-gí, he kim-kho͘-á to̍h sok kah ân-ân-ân, Âng-hâi-jî thiàⁿ kah tī thô͘-kha sì-kè kún-liòng phah-phún. Chit siaⁿ Âng-hâi-jî chóng sǹg sī jīn-su–a! Bô koh hoán-khòng, koai-koai–á tòe tī Koan-sè-im Phô͘-sat sin-piⁿ.</font><br><br></p>\n<p><font size=5>Sun Gō͘-khong khòaⁿ Âng-hâi-jî í-keng bē koh chok-koài, chiū kóaⁿ-kín khì Hóe-hûn-tōng kā Tông Sam-chōng kiù–chhut-lâi. Beh cháu chìn-chêng, mā sūn-sòa iōng Kim-kho͘-pāng kā Hóe-hûn-tōng kui ê mau ho͘ pháiⁿ.</font><br><br></p>\n<p><font size=5>Iû-koh chài 1 pái kā Koan-sè-im Phô͘-sat soeh to-siā liáu-āu, Tông Sam-chōng in su-tô͘ 4 ê lâng to̍h koh ùi sai-pêng kiâⁿ–khì, kè-sio̍k in beh chhú-keng ê jīm-bū–ā.</font><br><br></p>\n","categories":["民間故事"],"tags":["Tâi-gí","台語","Tâi-bûn","台文","Bîn-kan kò͘-sū","民間故事","Âng-hâi-jî","紅孩兒"]},{"title":"【民間故事】虎姑婆 上集︱Hó͘-ko͘-pô Siōng-chi̍p","url":"/%5Bobject%20Object%5D/folkstory02/","content":"<p><a href=\"https://youtu.be/0kp3kQC0hzs\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/1497381a-3af8-4d36-a02b-cf58b45931da\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5INpOLdMbniSOiFZ68F2Dw\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/4tRTAKmWJQzgKdx_mj\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E6%B0%91%E9%96%93%E6%95%85%E4%BA%8B-%E8%99%8E%E5%A7%91%E5%A9%86-%E4%B8%8A%E9%9B%86-ho-ko-p%C3%B4-si%C5%8Dng-chi-p/id1730745763?i=1000684231783\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>Lán ê祖先有流傳1 ê傳說，in講天下萬物，m̄管是動物a̍h是植物，只要吸收日月精華，koh經過不斷修行，to̍h會使chiâⁿ做人。</font><br><br></p>\n<p><font size=5>Khah早有1隻虎，伊to̍h有án-ne ê願望，向望ka-tī ē-tàng有chiâⁿ做人ê hit 1日。</font><br><br></p>\n<p><font size=5>Chit 1日，伊hâm進前kāng款tiàm-tī山–lih teh修行，伊hiông-hiông想tio̍h講：「Ah！害ā，我to̍h ài趕緊koh食kúi-ê-á人ê gín-á ，nā無to̍h無法度繼續維持人形–ā!」窮實m̄免食gín-á，nā是用心修行，mā是會使chiâⁿ做人。</font><br><br></p>\n<p><font size=5>Hit隻虎四界走chhōe，lo̍h-bóe來到1戶人家厝ê頭前，看tio̍h 1 ê婦人人kán-ná beh出門ê款，tng tī in tau ê門口埕kah 3 ê cha-po͘ gín-á teh講話。</font><br><br></p>\n<p><font size=5>婦人人講：「好–ah！好–ah！阿母ài出門–ah！Lín今á日to̍h khah早睏–leh！E暗m̄-thang koh走出去chhit-thô，有聽tio̍h–無？」</font><br><br></p>\n<p><font size=5>細漢小弟阿勳jû講：「我chiah無ài hiah早睏–leh！」</font><br><br></p>\n<p><font size=5>阿母ná so阿勳ê頭ná講：「阿勳，你nā是乖乖聽話，明á載阿母to̍h買你上ài食ê李á糖hō͘你食，好–無？」</font><br><br></p>\n<p><font size=5>阿勳聽tio̍h有李á糖thang食，sûi tio̍h吞嘴nōa，bē輸iau鬼附身，歡頭喜面應講：「好–ā！好–ā！有李á糖thang食–ah！有李á糖thang食–ah！」</font><br><br></p>\n<p><font size=5>二兄阿民kā in阿母ê手牽–leh，問講：「阿母，你tang時chiah會轉–來？」</font><br><br></p>\n<p><font size=5>阿母mā kā阿民ê手牽–leh，應講：「阿民，你乖，阿媽破病，lín阿爸已經先去照顧阿媽–ah！阿母mā ài趕緊過–去。明á載過晝lín阿爸to̍h會轉來。」</font><br><br></p>\n<p><font size=5>大兄阿祥tǹg胸坎掛保證，臭屁講：「阿母，你免煩惱，小弟in我會照顧。」</font><br><br></p>\n<p><font size=5>阿母chiâⁿ安慰阿祥hiah bat代誌，手kā阿祥ê手kó͘ so-so–leh講：「阿祥上乖–ah！按ne 2 ê小弟to̍h交代hō͘–你-ah-o͘h！」Sòa–落-來oa̍t頭kā阿勳講：「尤其是阿勳，你m̄-thang hiah狡怪，ài乖乖聽阿兄ê話。」</font><br><br></p>\n<p><font size=5>Hông點名ê阿勳，面臭臭koh kek小鬼á面。1點á to̍h無認同in阿母ê話。</font><br><br></p>\n<p><font size=5>阿母看–tio̍h，無奈搖頭koh hoah 1聲：「阿勳–ah…。」To̍h kā 3 ê gín-á koh吩咐1擺，講：「Lín聽ho͘好勢–o͘h！等–leh阿母出門了後，lín to̍h kā門chhòaⁿ–leh，千萬bē-tàng kā生份人開門。Nā無，he人teh風聲ê虎姑婆可能會趁機會chông–入-來-o͘h！」</font><br><br></p>\n<p><font size=5>3 ê gín-á聽in阿母按ne講，lóng驚ka̍h。</font><br><br></p>\n<p><font size=5>阿民chiok驚hiâⁿ問講：「虎姑婆kám會kā goán食–去？」</font><br><br></p>\n<p><font size=5>阿母笑笑á講：「Mài驚！Mài驚！He kan-na是人teh風聲–ê niā-niā。Lín nā是乖乖á聽阿母ê話，bàng kā生份人開門，歹人to̍h bē入–來-ah！」</font><br><br></p>\n<p><font size=5>阿勳雙手tēⁿ拳頭拇，koh kek kah chiok chhàng-chhiu，ná beh kâng phah ê形講：「Hńg！我chiah m̄驚虎姑婆–leh！伊nā是敢來，我定tio̍h ka phah kah黏tī土腳peh bē–起-來。」</font><br><br></p>\n<p><font size=5>聽阿勳按ne chhiàng聲koh兼帶動作，ta̍k-ke lóng笑kah嘴á li̍h-sai-sai。</font><br><br></p>\n<p><font size=5>阿祥看天色漸漸暗–loài，提醒in阿母講：「阿母！天暗–ah-lah！你趕緊去阿媽hia，bàng siuⁿ òaⁿ出門–lah！」</font><br><br></p>\n<p><font size=5>阿母起身前koh chài 1擺叮嚀講：「好！阿母beh來去–ah！Lín緊入–去，kā門chhòaⁿ–leh！」</font><br><br></p>\n<p><font size=5>阿母翻頭to̍h行出門，3 ê cha-po͘ gín-á mā翻頭行入去厝內，kā門chhòaⁿ–khaih。</font><br><br></p>\n<p><font size=5>Hit隻想beh chiâⁿ做人ê虎一直bih tī邊–á，kā in母á kiáⁿ ê對話聽kah清清楚楚。看tio̍h in阿母離開厝了後，想想–leh，講：「有–ah！我想tio̍h 1 ê不止á好ê辦法–ah！」Sòa–落-來伊chiū kā ka-tī變做1 ê老大人，頭殼頂pa̍k 1條黃gìm-gìm ê頭巾，身軀moa1領烏mà-mà ê風moa。</font><br><br></p>\n<p><font size=5>E暗月娘koân-koân tī天頂，阿勳有夠gia̍t–ê，tī厝–lih chông來chông去，無1時定tio̍h。</font><br><br></p>\n<p><font size=5>阿祥看–tio̍h to̍h大聲ka hoah講：「阿勳，bàng hia chhia熊pōaⁿ獅–a，khah乖–leh！緊去眠床睏。」</font><br><br></p>\n<p><font size=5>阿勳kek小鬼á面ka應講：「無ài，我chit-má精神tng好，睏bē去。」</font><br><br></p>\n<p><font size=5>阿祥kā阿勳heh驚講：「你koh m̄聽話，阿母nā是知影你無乖，你to̍h無李á糖thang食–ah！」</font><br><br></p>\n<p><font size=5>阿民mā tàu苦勸阿勳講：「Hèⁿ–lah！阿勳，你乖乖á聽阿兄ê話–lah！」</font><br><br></p>\n<p><font size=5>阿勳氣phut-phut講：「Hńg！你定tio̍h koh beh kā阿母tâu，害我無李á糖thang食，tio̍h–無？」</font><br><br></p>\n<p><font size=5>Chit ê時陣，外口傳來lòng門ê聲，sòa–落-來to̍h聽tio̍h 1 ê老大人ê聲講：「我是姑婆，我是姑婆，緊開門。」</font><br><br></p>\n<p><font size=5>阿勳聽外口ê人講伊是姑婆，to̍h想beh去開門。阿祥ka阻擋，koh憢疑憢疑問外口ê人，講：「姑婆？你是tó 1 ê姑婆？你ê聲thài會聽–起-來kán-ná怪怪？」</font><br><br></p>\n<p><font size=5>虎姑婆sûi嗽幾ā聲，koh笑hai-hai應講：「A-to̍h姑婆進前身體一直kò-iūⁿ，to̍h lóng無才調來看–lín。Tú chiah lín阿母bē放心，專工去拜托我來看顧lín。」</font><br><br></p>\n<p><font size=5>講soah koh嗽幾ā聲，chiah koh繼續講：「Lín ka聽看māi，我嗽kah lóng sau聲–ah！莫怪聲音ē怪怪。Ai-io͘h！外口chiok寒–ê neh！趕緊hō͘姑婆入去–lah！」</font><br><br></p>\n<p><font size=5>阿勳gia̍h椅á kóe腳ùi窗á ka看–出-去，憢疑憢疑kā外口ê人問講：「Ĕ！姑婆你nah會hiah膨皮？你tú chiah m̄是講你身體無好？」</font><br><br></p>\n<p><font size=5>虎姑婆心內想講：「你這ê猴gín-á，正經有gia̍t–ê。」苦笑ka應講：「Hèⁿ–ah！可能是chit-chām-á破病食kài chē補，無sè-jī to̍h ke khah hàng-lin–ah！」</font><br><br></p>\n<p><font size=5>虎姑婆ná kā阿勳應話心內ná teh想代誌，soah無張持kā ka-tī ê心思講–出-來：「Gín-á兄，我ê腹肚chiok iau–ê！」伊sûi to̍h發見ka-tī講m̄-tio̍h–去，緊轉嘴講：「M̄是–lah！阿勳，緊hō͘姑婆入去歇睏。」</font><br><br></p>\n<p><font size=5>厝–lih 3 ê兄弟互相siòng過來siòng過去，2 ê大漢–ê同齊kā阿勳搖頭，阿勳koh kā虎姑婆講：「我感覺你kài奇怪，我chiah無ài hō͘你入–來。」</font><br><br></p>\n<p><font size=5>虎姑婆koh嗽幾ā聲，假做chiâⁿ有疼心koh親切ê款，笑笑á講：「Lín阿母講–ê，果然無m̄-tio̍h。阿勳上gia̍t–ā！你mài koh hâm姑婆講耍笑–ah！M̄-thang hō͘阿祥操煩–lah！姑婆有chah lín上ài食ê李á糖，beh來hō͘ lín食–o͘h！」</font><br><br></p>\n<p><font size=5>阿勳聽tio̍h有李á糖thang食，嘴nōa chha̍p-chha̍p tin，講：「姑婆，你有chah李á糖來o͘h！」Koh oa̍t頭kā 2 ê兄哥講：「阿兄，伊正實是姑婆，伊hâm lán ê名lóng知–neh！」講soah to̍h走去kā門開–開，hō͘虎姑婆 –入-來，阿祥kah阿民根本to̍h bē赴擋。虎姑婆chiah入門，阿民to̍h驚kah走轉去房間bih，留阿祥、阿勳kah虎姑婆tī客廳。</font><br><br></p>\n<p><font size=5>阿祥看tio̍h虎姑婆行–入-來，sui-bóng無認同，不而過mā是chiâⁿ乖巧ka叫1聲姑婆。虎姑婆應講：「乖！阿祥chiâⁿ乖。」</font><br><br></p>\n<p><font size=5>虎姑婆入門了後會hâm阿祥in 3 ê兄弟發生siáⁿ物代誌–leh？請逐家後禮拜來ka看māi–leh-o͘h！</font><br><br></p>\n<hr>\n<br>\n<font size=5>Lán ê chó͘-sian ū liû-thoân 1 ê thoân-soat, in kóng thian-hā bān-bu̍t, m̄-koán sī tōng-bu̍t a̍h-sī si̍t-bu̍t, chí-iàu khip-siu ji̍t-goa̍t cheng-hôa, koh keng-kòe put-toān siu-hēng, to̍h ē-sái chiâⁿ-chò lâng.</font>\n<br><br><p>\n\n<p><font size=5>Khah chá ū 1 chiah hó͘, i to̍h ū án-ne ê goān-bōng, ǹg-bāng ka-tī ē-tàng ū chiâⁿ-chò lâng ê hit 1 ji̍t.</font><br><br></p>\n<p><font size=5>Chit 1 ji̍t, i hâm chìn-chêng kāng-khoán tiàm-tī soaⁿ–lih teh siu-hēng, i hiông-hiông siūⁿ-tio̍h kóng: “Ah! Hāi-ā, góa ài kóaⁿ-kín koh chia̍h kúi-ê-á lâng ê gín-á, nā-bô to̍h bô-hoat-tō͘ kè-sio̍k î-chhî lâng-hêng–ā!” Khêng-si̍t m̄-bián chia̍h gín-á, nā-sī iōng-sim siu-hēng, mā-sī ē-sái chiâⁿ-chò lâng.</font><br><br></p>\n<p><font size=5>Hit chiah hó͘ sì-kè cháu-chhōe, lo̍h-bóe lâi-kàu 1 hō͘ jîn-ke-chhù ê thâu-chêng, khòaⁿ-tio̍h 1 ê hū-jîn-lâng kán-ná beh chhut-mn̂g ê khoán, tng tī in tau ê mn̂g-kháu-tiâⁿ kah 3 ê cha-po͘ gín-á teh kóng-ōe. </font><br><br></p>\n<p><font size=5>Hū-jîn-lâng kóng: “Hó–ah! Hó–ah! A-bú ài chhut-mn̂g–ah! Lín kin-á-ji̍t to̍h khah-chá khùn–leh! E-àm m̄-thang koh cháu chhut-khì chhit-thô, ū thiaⁿ-tio̍h–bô?”</font><br><br></p>\n<p><font size=5>Sè-hàn sió-tī A-hun jû kóng: ”Góa chiah bô-ài hiah chá khùn–leh!”</font><br><br></p>\n<p><font size=5>A-bú ná so A-hun ê thâu ná kóng: “A-hun, lí nā-sī koai-koai thiaⁿ-ōe, bîn-á-chài A-bú to̍h bé lí siōng-ài chia̍h ê lí-á-thn̂g hō͘ lí chia̍h, hó–bô?”</font><br><br></p>\n<p><font size=5>A-hun thiaⁿ-tio̍h ū lí-á-thn̂g thang chia̍h, sûi tio̍h thun chhùi-nōa, bē-su iau-kúi hū-sin, hoaⁿ-thâu-hí-bīn ìn kóng: “Hó–ā! Hó–ā! Ū lí-á-thn̂g thang chia̍h–ah! Ū lí-á-thn̂g thang chia̍h–ah!” </font><br><br></p>\n<p><font size=5>Jī-hiaⁿ A-bîn kā in a-bú ê chhiú khan–leh, mn̄g kóng: “A-bú, lí tang-sî chiah ē tńg–lâi?”</font><br><br></p>\n<p><font size=5>A-bú mā kā A-bîn ê chhiú khan–leh, ìn kóng: “A-bîn, lí koai, a-má phòa-pēⁿ, lín a-pah í-keng seng khì chiàu-kò͘ a-má–ah! A-bú mā ài kóaⁿ-kín kòe–khì. Bîn-á-chài kòe-tàu lín a-pah to̍h ē tńg-lâi.”</font><br><br></p>\n<p><font size=5>Tōa-hiaⁿ A-siông tǹg-heng-khám kòa pó-chèng, chhàu-phùi kóng: “A-bú, lí bián hoan-ló, sió-tī in góa ē chiàu-kò͘.”</font><br><br></p>\n<p><font size=5>A-bú chiâⁿ an-ùi A-siông hia bat tāi-chì, chhiú kā A-siông ê chhiú-kó͘ so-so–leh kóng：”A-siông siōng koai–ah! Án-ne 2 ê sió-tī to̍h kau-tāi hō͘–lí-ah-o͘h!” Sòa–lo̍h-lâi oa̍t-thâu kā A-hun kóng: ”Iû-kî sī A-hun, lí m̄-thang hiah káu-koài, ài koai-koai thiaⁿ A-hiaⁿ ê ōe.”</font><br><br></p>\n<p><font size=5>Hông tiám-miâ ê A-hun, bīn-chhàu-chhàu koh kek siáu-kúi-á-bīn, 1 tiám-á to̍h bô jīn-tông in a-bú ê ōe.</font><br><br></p>\n<p><font size=5>A-bú khòaⁿ–tio̍h, bô-nāi iô-thâu koh hoah 1 siaⁿ: “A-hun–ah……” To̍h kā 3 ê gín-á koh hoan-hù 1 pái, kóng: “Lín thiaⁿ ho͘ hó-sè–o͘h! Tán–leh a-bú chhut-mn̂g liáu-āu, lín to̍h kā mn̂g chhòaⁿ–leh, chhian-bān bē-tàng kā seⁿ-hūn-lâng khui-mn̂g. Nā-bô, he lâng teh hong-siaⁿ ê Hó͘-ko͘-pô khó-lêng ē thàn ki-hōe chông–ji̍p-lâi-o͘h!.”</font><br><br></p>\n<p><font size=5>3 ê gín-á thiaⁿ in a-bú án-ne kóng, lóng kiaⁿ–ka̍h.</font><br><br></p>\n<p><font size=5>A-bîn chiok kiaⁿ-hiâⁿ mn̄g kóng: “Hó͘-ko͘-pô kám ē kā goán chia̍h–khì?”</font><br><br></p>\n<p><font size=5>A-bú chhiò-chhiò-á kóng: “Mài-kiaⁿ! Mài-kiaⁿ! He kan-na sī lâng teh hong-siaⁿ–ê niā-niā. Lín nā-sī koai-koai-á thiaⁿ a-bú ê ōe, bàng kā seⁿ-hūn-lâng khui-mn̂g, pháiⁿ-lâng to̍h bē ji̍p–lâi-ah!”</font><br><br></p>\n<p><font size=5>A-hun siang-chhiú tēⁿ kûn-thâu-bó, koh kek kah chiok chhàng-chhiu, ná beh kâng phah ê hêng kóng: “Hńg! Góa chiah m̄-kiaⁿ Hó͘-ko͘-pô–leh! I nā-sī káⁿ lâi, góa tiāⁿ-tio̍h ka phah kah liâm tī thô͘-kha peh bē–khí-lâi.”</font><br><br></p>\n<p><font size=5>Thiaⁿ A-hun án-ne chhiàng-siaⁿ koh kiam tài tōng-chok, ta̍k-ke lóng chhiò kah chhùi-á li̍h-sai-sai.</font><br><br></p>\n<p><font size=5>A-siông khòaⁿ thiⁿ-sek chiām-chiām àm–loài, thê-chhéⁿ in a-bú kóng: “A-bú! Thiⁿ àm–ah-lah! Lí kóaⁿ-kín khì a-má hia, bàng siuⁿ òaⁿ chhut-mn̂g–lah!”</font><br><br></p>\n<p><font size=5>A-bú khí-sin chêng koh chài 1 pái teng-lêng kóng: “Hó! A-bú beh lâi-khì–ah! Lín kín ji̍p–khì, kā mn̂g chhòaⁿ–leh.”</font><br><br></p>\n<p><font size=5>A-bú hoan-thâu to̍h kiâⁿ chhut-mn̂g, 3 ê cha-po͘ gín-á mā hoan-thâu kiâⁿ ji̍p-khì chhù-lāi, kā mn̂g chhòaⁿ–khaih.</font><br><br></p>\n<p><font size=5>Hit chiah siūⁿ-beh chiâⁿ-chò lâng ê hó͘ it-ti̍t bih tī piⁿ–á, kā in  bó-á-kiáⁿ ê tùi-ōe thiaⁿ kah chheng-chheng-chhó-chhó. Khòaⁿ-tio̍h in a-bú lī-khui chhù liáu-āu, siūⁿ-siūⁿ–leh kóng: “Ū–ah! Góa siūⁿ-tio̍h 1 ê put-chí-á hó ê pān-hoat–ah.” Sòa–lo̍h-lâi i chiū kā ka-tī piàn-chò 1 ê lāu-tōa-lâng, thâu-khak-téng pa̍k 1 tiâu n̂g-gìm-gìm ê thâu-kin, seng-khu moa 1 niá o͘-mà-mà ê hong-moa.</font><br><br></p>\n<p><font size=5>E-àm goe̍h-niû koân-koân tī thiⁿ-téng, A-hun ū-kàu gia̍t–ê, tī chhù–lih chông-lâi-chông-khì, bô 1 sî tiāⁿ-tio̍h.</font><br><br></p>\n<p><font size=5>A-siông khòaⁿ–tio̍h to̍h tōa-siaⁿ ka hoah kóng: ”A-hun, bàng hia chhia-hîm pōaⁿ-sai–a, khah koai–leh! Kín khì bîn-chhn̂g khùn.” </font><br><br></p>\n<p><font size=5>A-hun kek siáu-kúi-á-bīn ka ìn kóng: “Bô ài, góa chit-má cheng-sîn tng hó, khùn bē khì.”</font><br><br></p>\n<p><font size=5>A-siông kā A-hun heh-kiaⁿ kóng: ”Lí koh m̄ thiaⁿ-ōe, a-bú nā-sī chai-iáⁿ lí bô koai, lí to̍h bô lí-á-thn̂g thang chia̍h–ah.”</font><br><br></p>\n<p><font size=5>A-bîn mā tàu khó͘-khǹg A-hun kóng: “Hèⁿ–lah! A-hun, lí koai-koai-á thiaⁿ A-hiaⁿ ê ōe–lah!”</font><br><br></p>\n<p><font size=5>A-hun khì-phut-phut kóng: “Hńg! Lí tiāⁿ-tio̍h koh beh kā a-bú tâu,  hāi-góa bô lí-á-thn̂g thang chia̍h, tio̍h–bô?”</font><br><br></p>\n<p><font size=5>Chit ê sî-chūn, gōa-kháu thoân-lâi lòng-mn̂g ê siaⁿ, sòa–lo̍h-lâi to̍h thiaⁿ-tio̍h 1 ê lāu-tōa-lâng ê siaⁿ kóng: “Góa sī ko͘-pô, góa sī ko͘-pô, kín khui-mn̂g.”</font><br><br></p>\n<p><font size=5>A-hun thiaⁿ gōa-kháu ê lâng kóng i sī ko͘-pô, to̍h siūⁿ-beh khì khui-mn̂g. A-siông ka chó͘-tòng, koh giâu-gî giâu-gî mn̄g gōa-kháu ê lâng, kóng: “Ko͘-pô? Lí sī tó 1 ê ko͘-pô? Lí ê siaⁿ thài ē thiaⁿ–khí-lâi kán-ná koài-koài?”</font><br><br></p>\n<p><font size=5>Hó͘-ko͘-pô sûi sàu kúi-ā siaⁿ, koh chhiò-hai-hai ìn-kóng: “A-to̍h ko͘-pô chìn-chêng sin-thé it-ti̍t kò-iūⁿ, to̍h lóng bô châi-tiāu lâi khòaⁿ–lín. Tú-chiah lín a-bú bē hòng-sim, choan-kang khì pài-thok góa lâi khòaⁿ-kò͘ lín.”</font><br><br></p>\n<p><font size=5>Kóng soah koh sàu kúi-ā siaⁿ, chiah koh kè-sio̍k kóng: “Lín ka thiaⁿ khòaⁿ-māi, góa sàu kah lóng sau-siaⁿ–ah! Bo̍k-koài siaⁿ-im ē koài-koài. Ai-ioh! Gōa-kháu chiok kôaⁿ–ê-neh! Kóaⁿ-kín hō͘ ko͘-pô ji̍p-khì–lah!”</font><br><br></p>\n<p><font size=5>A-hun gia̍h í-á kóe-kha ùi thang-á ka khòaⁿ–chhut-khì, giâu-gî giâu-gî kā gōa-kháu ê lâng mn̄g kóng: “Ĕ! Ko͘-pô lí nah-ē hiah phòng-phôe? Lí tú-chiah m̄-sī kóng lí sin-thé bô-hó?”</font><br><br></p>\n<p><font size=5>Hó͘-ko͘-pô sim-lāi siūⁿ-kóng: “Lí chit ê kâu-gín-á, chèng-keng ū gia̍t–ê.” Khó͘-chhiò ka ìn-kóng: “Hèⁿ–ah! Khó-lêng sī chit-chām-á phòa-pēⁿ chia̍h kài chē pó͘, bô-sè-jī to̍h ke khah hàng-lin–ah!“ </font><br><br></p>\n<p><font size=5>Hó͘-ko͘-pô ná kā A-hun ìn-ōe sim-lāi ná teh siūⁿ tāi-chì, soah bô-tiuⁿ-tî kā ka-tī ê sim-sū kóng–chhut-lâi: “Gín-á-hiaⁿ, góa ê pak-tó͘ chiok iau–ê!” I sûi to̍h hoat-kiàn ka-tī m̄-tio̍h–khì, kín  tńg-chhùi kóng: “M̄-sī–lah! A-hun, kín hō͘ ko͘-pô ji̍p-khì hioh-khùn.”</font><br><br></p>\n<p><font size=5>Chhù–lih 3 ê hiaⁿ-tī hō͘-siong siòng kòe-lâi siòng kòe-khì, 2 ê tōa-hàn–ê tâng-chê kā A-hun iô-thâu, A-hun koh kā Hó͘-ko͘-pô kóng: “Góa kám-kak lí kài kî-koài, góa chiah bô-ài hō͘ lí ji̍p–lâi.”</font><br><br></p>\n<p><font size=5>Hó͘-ko͘-pô koh sàu kúi-ā siaⁿ, ké-chò chiâⁿ ū thiàⁿ-sim koh chhin-chhiat ê khoán, chhiò-chhiò-á kóng: “Lín a-bú kóng–ê, kó-jiân bô m̄-tio̍h. A-hun siōng gia̍t–ā! Lí mài koh hâm ko͘-pô kóng-sńg-chhiò–ah! M̄-thang hō͘ A-siông chhau-hoân–lah! Ko͘-pô ū chah lín siōng-ài chia̍h ê lí-á-thn̂g, beh lâi hō͘ lín chia̍h–o͘h!”</font><br><br></p>\n<p><font size=5>A-hun thiaⁿ-tio̍h ū lí-á-thn̂g thang chia̍h, chhùi-nōa chha̍p-chha̍p tin kóng: “Ko͘-pô, lí ū chah lí-á-thn̂g lâi o͘h!” Koh oa̍t-thâu kā 2 ê hiaⁿ-ko kóng: ”A-hiaⁿ, i chiâⁿ-si̍t sī ko͘-pô, i hâm lán ê miâ lóng chai–neh!” Kóng soah to̍h cháu khì kā mn̂g khui–khui, hō͘ Hó͘-ko͘-pô –ji̍p-lâi, A-siông kah A-bîn kin-pún to̍h bē-hù tòng. Hó͘-ko͘-pô chiah ji̍p-mn̂g, A-bîn to̍h kiâⁿ kah cháu tńg-khì pâng-keng bih, lâu A-siông, A-hun kah Hó͘-ko͘-pô tī kheh-thiaⁿ.</font><br><br></p>\n<p><font size=5>A-siông khòaⁿ-tio̍h Hó͘-ko͘-pô kiâⁿ–ji̍p-lâi, sui-bóng bô jīn-tông, put-jî-kò mā-sī chiâⁿ koai-khá ka kiò 1 siaⁿ ko͘-pô. Hó͘-ko͘-pô ìn kóng: “Koai! A-siông chiâⁿ koai.”</font><br><br></p>\n<p><font size=5>Hó͘-ko͘-pô ji̍p-mn̂g liáu-āu ē hâm A-siông in 3 ê hiaⁿ-tī hoat-seng siáⁿ-mih tāi-chì–leh? Chhiáⁿ ta̍k-ke āu-lé-pài lâi ka khòaⁿ-māi–leh-o͘h</font><br><br></p>\n","categories":["民間故事"],"tags":["Tâi-gí","台語","Tâi-bûn","台文","Bîn-kan kò͘-sū","民間故事","Hó͘-ko͘-pô","虎姑婆"]},{"title":"【狡怪囡仔古】鴨Bî-á A-bái︱Ah-bî-á A-bái","url":"/%5Bobject%20Object%5D/kaukoai01/","content":"<p><a href=\"https://youtu.be/7QgnzgJhBV8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/859f4157-2170-4fb2-92cb-426952047e5a\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3fl6rRpXJxQR6o6EzbnjrK\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Ta_GiyoqbVAuMpjEwn\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%8B%A1%E6%80%AA%E5%9B%A1%E4%BB%94%E5%8F%A4-%E9%B4%A8b%C3%AE-%C3%A1-a-b%C3%A1i-ah-b%C3%AE-%C3%A1-a-b%C3%A1i/id1730745763?i=1000683309048\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>Chia是1 ê美麗ê城市，市郊有1 ê足大ê公園，公園內底有1 ê大水池–a，1隻鴨á tio̍h tòa tī水池á邊。伊是1隻鴨母，最近tng teh pū卵，無ài人攪擾，見若有人經過水池á邊，hit隻鴨á tio̍h會chông–出-來大聲嚷，beh kâng趕，chhiah-pê-pê，歹chhèng-chhèng，1寡來公園運動ê人，tio̍h kā hit隻鴨á，號做鴨霸母。</font><br><br></p>\n<p><font size=5>經過30工，鴨霸母ê卵pū–出-來-ah，po̍k，頭1 ê tok-chiù–ê，是伊大漢囝，頭頂koh thóng 1支毛，鴨霸母嘴笑目笑講：「Ah，che是我古錐ê大寶。」然後，po̍k po̍k po̍k，另外3粒卵mā pū–出-來-ah，頭頂thóng 2支毛–ê是二寶，koh來是三寶，最後是小…ĕ？你是siáng？3隻黃色ê ah-bî-á邊–á，khiā 1隻phú色ê鳥á囝，看–起-來戇頭戇面，鴨霸母生目睭，tio̍h m̄-bat看過chiah-nī bái ê ah-bî-á，伊chŏaⁿ ka號做A-bái。</font><br><br></p>\n<p><font size=5>大寶二寶kah三寶，3隻鳥á囝，tòe teh鴨霸母後壁chhōe食，尾椎搖–leh搖–leh，看–起-來kài古錐。M̄-koh，A-bái bōe曉搖尾錐，而且伊hit雙腳肥肥koh短短，ta̍k擺tio̍h tòe bōe-tio̍h-tīn。M̄-nā án-ne niâ，伊tiāⁿ-tiāⁿ行無2步路，tio̍h行kah跋跋–倒，跋kah倒頭栽，規身軀choân土沙，垃圾lî-lô-kô。因為án-ne，A-bái ê兄姊，tio̍h tiāⁿ-tiāⁿ teh ka欺負，ka創治，甚至連鴨霸母tio̍h無啥愛chhap–伊。</font><br><br></p>\n<p><font size=5>雖罔鴨霸母khah大細心，m̄-koh伊mā是會認真教囝，tio̍h ài趁in細漢ê時，教in做鴨ê道理。伊對大寶講：「你是大兄，你to̍h ài照顧小弟小妹。」Koh對二寶講：「你是二兄，你ài尊敬大兄，照顧小弟小妹。」三寶走–過-來，目睭金金問講：「我–leh我–leh？」鴨霸母笑笑á對三寶講：「你o͘h，你一定ài會記–eh，以後千萬m̄通駛車。」A-bái mā暢ka̍h，跳–1-ē跳–1-ē，倚過來問講：「母–á，你beh教我啥？」鴨霸母想都無想，ùi A-bái ê頭pa–lòe，ka講：「你o͘h，生kah chit款形，看–起-來to̍h bōe出脫，你to̍h ài較chia̍p運動–leh，好好á訓練家己。」大寶問講：「Bōe出脫hâm運動有啥tī-tāi？」鴨霸母應講：「親像A-bái ，走chiah慢，以後若beh走路ê時，會走bē去–lah！」</font><br><br></p>\n<p><font size=5>「Hah hah hah，A-bái走路！」</font><br><br></p>\n<p><font size=5>「Hah hah hah，A-bái走bōe去！」</font><br><br></p>\n<p><font size=5>In 3隻iû-koh tī hia笑A-bái ，笑笑–eh，koh ka lāng講：</font><br><br></p>\n<p><font size=5>「A-bái A-bái有夠bái，1箍giàn-giàn蓋戇面，腳短走路走bōe去，因為伊是大箍呆。」</font><br><br></p>\n<p><font size=5>A-bái感覺真委屈，tī hia teh流目屎。Chit時，鴨霸母看bōe落–去-à，伊khiā–出-來，閘tī A-bái ê面頭前，罵講：「恁3 ê mā kā我較差不多–leh，nah會當chiah-nī無水準！」A-bái想講，佳哉有母–á疼惜–我，想bōe到鴨霸母sòa lŏe講：「咱是鴨á neh，nah會當無押韻！來，tòe我唸：</font><br><br></p>\n<p><font size=5>A-bái A-bái 生liáu bái，身軀lah-sap有夠害，行路行kah倒頭栽，因為腳短koh戇呆！」</font><br><br></p>\n<p><font size=5>「A-bái A-bái 生liáu bái，身軀lah-sap有夠害，行路行kah倒頭栽，因為腳短koh戇呆！」</font><br><br></p>\n<p><font size=5>日子1工á 1工過，ah-bî-á愈來愈大隻，thǹg毛了後，大寶二寶kah三寶，kan-na體型淡薄á較細隻，看–起-來已經kah鴨霸母差不多kāng款形，變做3隻健康美麗ê鴨á。顛倒是A-bái，本底是phú色ê毛，chit-má soah變做規身軀烏金á烏金，腹肚是白–ê，頷頸á hia閣1 tah黃黃，而且伊ê體格，變kah有夠大châng，比鴨霸母閣較大隻–ah。鴨霸母to̍h ka唸：「本底掠準講你已經bái kah有chhun–a，想bē到你竟然有才調愈來愈bái，he烏–ê是按怎，he白–ê iû-koh是按怎，白色加烏色會變做phú色，nah有phú色會變烏白–ê，根本tio̍h是烏白生–mà你。閣有閣有，hit tah黃黃–ê是啥？Kám是去糊tio̍h屎？」</font><br><br></p>\n<p><font size=5>「Hah hah hah，糊tio̍h屎，hah hah hah，A-bái糊tio̍h屎！」</font><br><br></p>\n<p><font size=5>A-bái ta̍k工去hông欺負，伊愈來愈鬱卒，愈來愈無自信。伊走去水邊á，用水影teh看家己ê面，he面á規ê烏sô-sô，伊想無家己nah會生kah chiah-nī bái。Chit時，1隻天鵝飛來水池á泅水歇睏，A-bái頭1擺看tio̍h天鵝，ŏa-á，nah有鳥á會當生kah chiah水，按呢規隻白蔥蔥，he泅水ê屈勢有夠優雅。A-bái目睭金金teh ka相，過無偌久，hit隻天鵝泅過來A-bái ê面頭前，用伊溫柔ê聲，對A-bái講：</font><br><br></p>\n<p><font size=5>「少年–ê…」</font><br><br></p>\n<p><font size=5>A-bái目睭thí kah大大蕊，伊m̄敢相信，竟然有chiah水ê鳥á主動chhōe伊講話，kám會是去hō͘我saⁿh–tio̍h？</font><br><br></p>\n<p><font size=5>Hit隻天鵝講：</font><br><br></p>\n<p><font size=5>「少年–ê，你是變態o͘h，嘴瀾sió chhit–1-ē-lah！」</font><br><br></p>\n<p><font size=5>「O͘h，o͘h，歹勢歹勢，m̄-bat看過chiah水ê鳥á，看kah流瀾攏m̄知影！」</font><br><br></p>\n<p><font size=5>A-bái趕緊kā嘴瀾chhit-chhit–leh，chit ê時陣，鴨霸母kah A-bái ê兄姊mā走來看天鵝，in kāng款看kah嘴á開開，tī hia hoah：</font><br><br></p>\n<p><font size=5>Idol，kám會使kā我簽名？</font><br><br></p>\n<p><font size=5>Hit隻天鵝用伊溫柔ê聲講：</font><br><br></p>\n<p><font size=5>「恁chit陣鴨á，有夠吵，kám會使較恬–leh？」</font><br><br></p>\n<p><font size=5>In規陣sûi恬恬m̄敢出聲，換A-bái細細聲á問講：</font><br><br></p>\n<p><font size=5>「歹勢，你…你若無棄嫌，kám通教我按chóaⁿ做，我才會當親像你án-ne變做hia水ê鴨á，sī-m̄-sī有啥物畫妝ê撇步？」</font><br><br></p>\n<p><font size=5>Hăⁿ？鴨á？</font><br><br></p>\n<p><font size=5>Hit隻天鵝看A-bái ，oa̍t頭kā鴨霸母hit陣看看–leh，閣oa̍t頭kā A-bái相–1-ē ，伊面á笑笑，翅á ta̍uh-ta̍uh-á chhun–出-來，雄雄tio̍h對A-bái ê頭殼pa–lòe。</font><br><br></p>\n<p><font size=5>「鴨á？笑死鵝！」</font><br><br></p>\n<p><font size=5>講soah，hit隻天鵝tio̍h飛走–ah。</font><br><br></p>\n<p><font size=5>代誌發生liáu siuⁿ緊，A-bái去hông pa 1-ē，in規陣koh戇戇á khiā tī hia，chit時，邊–á ê樹á叢後壁，雄雄chông出2隻大隻狗，1隻金毛–ê，另外1隻ê色水有烏有白，看–起-來歹chhèng-chhèng。2隻大隻狗將in規陣圍–起-來，害in驚1-ē規身軀phi̍h-phi̍h-chhoah，beh走都走bōe離。In大聲hoah：</font><br><br></p>\n<p><font size=5>「Ah！Mài kā我食，我無好食–lah！」</font><br><br></p>\n<p><font size=5>「恁若腹肚iau，去食A-bái–lah！」</font><br><br></p>\n<p><font size=5>Hit隻金毛ê狗，笑笑á講：</font><br><br></p>\n<p><font size=5>「Hăⁿ？放心，阮bōe kā恁食。」</font><br><br></p>\n<p><font size=5>「真…真正bōe kā阮食？」</font><br><br></p>\n<p><font size=5>金毛–ê應講：「Bōe–lah！」</font><br><br></p>\n<p><font size=5>烏白–ê hit隻sòa-lôe講：「Hēⁿ–ā，無熟是beh按chóaⁿ食？」</font><br><br></p>\n<p><font size=5>A-bái看tio̍h烏白色，歹chhèng-chhèng ê hit隻狗，tio̍h sô對鴨霸母身軀邊，細細聲á問伊講：</font><br><br></p>\n<p><font size=5>「Hit隻…hit隻kám是阮老父？」</font><br><br></p>\n<p><font size=5>「你…你是teh講啥？」</font><br><br></p>\n<p><font size=5>鴨霸母直接tio̍h對頭殼ka pa–lòe。</font><br><br></p>\n<p><font size=5>「老父？Hah hah hah，你是teh講笑詼o͘h？」</font><br><br></p>\n<p><font size=5>金毛ê狗笑笑á講，m̄-koh，tăⁿ笑soah，伊soah雄雄變面，伊行去鼻A-bái  ê味，害A-bái驚kah尿kiōng-beh siàm–出-來。</font><br><br></p>\n<p><font size=5>「你…你m̄是講bōe kā我食？」</font><br><br></p>\n<p><font size=5>「M̄是beh食–你，我是teh奇怪，你身軀頂nah有阮兄弟ê味？」</font><br><br></p>\n<p><font size=5>烏白hit隻狗mā走來鼻看覓。</font><br><br></p>\n<p><font size=5>「Ĕ？閣真正有neh，kám講你是….？」</font><br><br></p>\n<p><font size=5>2隻狗相對相，閣看A-bái，講：</font><br><br></p>\n<p><font size=5>「你是阮sun-á！來，叫阿叔！」</font><br><br></p>\n<p><font size=5>原來，A-bái ê老父，是足有名ê大公司董事長…飼ê khiā鵝。</font><br><br></p>\n<p><font size=5>烏白叔–á講：「Hoⁿh，恁阿公hoⁿh生理做偌大–leh！」</font><br><br></p>\n<p><font size=5>金毛叔–á講：「講重點–lah！」</font><br><br></p>\n<p><font size=5>「O͘h，講重點，恁阿公hoⁿh，最近閣想beh開1間店，賣薑母鴨。」</font><br><br></p>\n<p><font size=5>「薑母鴨，好食！」</font><br><br></p>\n<p><font size=5>「好食！」</font><br><br></p>\n<p><font size=5>「M̄是–lah，重點是，當初時恁老爸teh pū卵ê時陣，pū kah睏–去，阮2 ê tio̍h kā卵偷the̍h去sńg，無細膩kā卵sńg kah無–去。」</font><br><br></p>\n<p><font size=5>「Hēⁿ–ā，阮阿爸kah恁阿爸一直teh chhōe–你，阮攏m̄敢講neh！」</font><br><br></p>\n<p><font size=5>「阮只好激恬恬，想bōe到今á日，總算是chhōe tio̍h你–ah。」</font><br><br></p>\n<p> <font size=5>「Hăⁿ？咱kám有teh chhōe–伊？」</font><br><br></p>\n<p><font size=5>金毛叔–á趕緊對烏白叔–á，使目尾叫伊mài白目，閣oa̍t頭問A-bái：</font><br><br></p>\n<p><font size=5>「你過了好–無？In對你kám有好？」</font><br><br></p>\n<p><font size=5>「In對我…」</font><br><br></p>\n<p><font size=5>A-bái使斜目kā鴨霸母in hit陣gîn，害hit陣鴨á chhoah kah beh死，in相爭應講：「有–lah！有–lah！阮對伊有夠好–ê，hah，hah hah，hah hah hah！」</font><br><br></p>\n<p><font size=5>烏白叔–á講：「你生了chiah緣投，nah會號做A-bái？」</font><br><br></p>\n<p><font size=5>鴨霸母趕緊接lôe講：「He…he是阮翁ka號ê名，hit箍較無siàn-suh！」</font><br><br></p>\n<p><font size=5>金毛–ê想講，chit隻鴨母竟然嫌in鬥陣–ê無siàn-suh，kám講是無siàn-suh，chiah會去kah伊鬥陣？</font><br><br></p>\n<p><font size=5>烏白叔–á講：「好–lah，按呢你tòe阮轉–去，叔–á會當ta̍k工陪你chhit-thô–ō͘。」</font><br><br></p>\n<p><font size=5>Sòa–lòe oa̍t頭問鴨霸母：「恁kám beh做夥行？A-bái看–khài無啥擋頭，無夠阮sńg！」</font><br><br></p>\n<p><font size=5>In當然mā m̄敢tòe leh去，應講：</font><br><br></p>\n<p><font size=5>「我…我功課猶bōe寫。」</font><br><br></p>\n<p><font size=5>「我beh去補習班。」</font><br><br></p>\n<p><font size=5>「我…我屎teh滾。」</font><br><br></p>\n<p><font size=5>鴨霸母khiā tī hia，想講gín-á翼股ta–ah，竟然走比我較緊，伊mā緊想1 ê理由講：「我…我beh轉去顧gín-á。」</font><br><br></p>\n<p><font size=5>講soah mā soan kah無khoàiⁿ影。</font><br><br></p>\n<p><font size=5>然後A-bái tio̍h tòe in叔–á轉–去，in阿公chhôan 1間房間ho͘ tòa，房間內閣有伊家己ê游泳池，冷氣隨時攏開到18度，ta̍k工攏有sa-sí-mih通食。</font><br><br></p>\n<p><font size=5>「A-bái，叔–á來chhōe你sńg–ah！」</font><br><br></p>\n<p><font size=5>「O͘h，你房間nah會chiah寒？」</font><br><br></p>\n<p><font size=5>「無要緊，阮m̄驚kôaⁿ！Hah hah hah，hah hah hah。」</font><br><br></p>\n<p><font size=5>Tio̍h按呢，A-bái自hit工開始，tio̍h過伊幸福快樂ê日子–ah。</font><br><br></p>\n<hr>\n<br>\n<font size=5>Chia sī 1 ê bí-lē ê siâⁿ-chhī, chhī-kau ū 1 ê chiok-tōa ê kong-hn̂g,  kong-hn̂g lāi-té ū 1 ê tōa chúi-tî--a, 1 chiah ah-á tio̍h tòa tī chúi-tî-á piⁿ. I sī 1 chiah ah-bó, chòe-kīn tng teh pū-nn̄g, bô ài lâng kiáu-jiáu, kiàn-nā ū lâng keng-kòe chúi-tî-á piⁿ, hit chiah ah-á tio̍h ē chông--chhut-lâi tōa-siaⁿ jiáng, beh kâng kóaⁿ,  chhiah-pê-pê, pháiⁿ-chhèng-chhèng, 1 kóa lâi kong-hn̂g ūn-tōng ê lâng, tio̍h kā hit chiah ah-á, hō-chò Ah-pà-bú.</font>\n<br>\n\n<p><font size=5>Keng-kòe 30 kang, Ah-pà-bú ê nn̄g pū–chhut-lâi-ah, po̍k, thâu 1 ê tok-chiù–ê, sī i tōa-hàn kiáⁿ, thâu-téng koh thóng 1 ki mo͘, Ah-pà-bú chhùi-chhiò-ba̍k-chhiò kóng: “Ah, che sī góa kó͘-chui ê Tōa-bó.” Jiân-āu, po̍k po̍k po̍k, lēng-gōa 3 lia̍p nn̄g mā pū–chhut-lâi-ah, thâu-téng thóng 2 ki mn̂g–ê sī Jī-pó, koh lâi sī Sam-pó, chòe-āu sī Sió…ĕ? Lí sī siáng? 3 chiah n̂g-sek ê ah-bî-á piⁿ–á, khiā 1 chiah phú-sek ê chiáu-á-kiáⁿ, khòaⁿ–khí-lâi gōng-thâu-gōng-bīn, Ah-pà-bú seⁿ ba̍k-chiu, tio̍h m̄-bat khòaⁿ-kòe chiah-nī bái ê ah-bî-á, i chŏaⁿ ka hō-chò A-bái.</font><br><br></p>\n<p><font size=5>Tōa-pó Jī-pó kah Sam-pó, 3 chiah chiáu-á-kiáⁿ, tòe teh Ah-pà-bú āu-piah chhōe chia̍h, bóe-chui iô–leh iô–leh, khòaⁿ–khí-lâi kài kó͘-chui. M̄-koh, A-bái bōe-hiáu iô bóe-chui, jî-chhiáⁿ i hit siang kha pûi-pûi koh té-té, ta̍k pái tio̍h tòe bōe-tio̍h-tīn. M̄-nā án-ne niâ, i tiāⁿ-tiāⁿ kiâⁿ bô 2 pō͘ lō͘, tio̍h kiâⁿ kah poa̍h-poa̍h–tó, poa̍h kah tò-thâu-chai, kui sin-khu choân thô͘-soa, lah-sap lî-lô-kô. In-ūi án-ne, A-bái ê hiaⁿ-chí, tio̍h tiāⁿ-tiāⁿ teh ka khi-hū, ka chhòng-tī, sīm-chì liân Ah-pà-bú tio̍h bô siáⁿ ài chhap–i.</font><br><br></p>\n<p><font size=5>Sui-bóng Ah-pà-bú khah tōa-sòe-sim, m̄-koh i mā sī ē jīn-chin kà kiáⁿ, tio̍h ài thàn in sòe-hàn ê sî, kà in chò ah ê tō-lí. I tùi Tōa-pó kóng: “Lí sī tōa-hiaⁿ, lí to̍h ài chiàu-kò͘ sió-tī sió-mōe.” Koh tùi Jī-pó kóng: “Lí sī jī-hiaⁿ, lí ài chun-kèng tōa-hiaⁿ, chiàu-kò͘ sió-tī sió-mōe.” Sam-pó cháu–kò-lâi, ba̍k-chiu kim-kim mn̄g-kóng: “Góa–leh góa–leh?” Ah-pà-bú chhiò-chhiò-á tùi Sam-pó kóng: “Lí o͘h, lí it-tēng ài ē-kì–eh, í-āu chhian-bān m̄-thang sái-chhia.” A-bái mā thiòng ka̍h, thiàu–1-ē thiàu–1-ē, óa kòe-lâi mn̄g-kóng: “Bú–á, lí beh kà góa siáⁿ?” Ah-pà-bú siūⁿ to bô siūⁿ, ùi A-bái ê thâu pa–lòe, ka kóng: “Lí o͘h, seⁿ kah chit-khoán hêng, khòaⁿ–khí-lâi to̍h bōe chhut-thoat, lí to̍h ài khah chia̍p ūn-tōng–leh, hó-hó-á hùn-liān ka-kī.” Tōa-pó mn̄g-kóng: “Bōe chhut-thoat hâm ūn-tōng ū siáⁿ tī-tāi?” Ah-pà-bú ìn kóng: “Chhin-chhiūⁿ A-bái, cháu chiah bān, í-āu nā beh cháu-lō͘ ê sî, ē cháu bē khì–lah!”</font><br><br></p>\n<p><font size=5>“Hah hah hah, A-bái cháu-lō͘!”</font><br><br></p>\n<p><font size=5>“Hah hah hah, A-bái cháu bōe khì!”</font><br><br></p>\n<p><font size=5>In 3 chiah iû-koh tī hia chhiò A-bái, chhiò-chhiò–eh, koh ka lāng kóng: </font><br><br></p>\n<p><font size=5>“A-bái A-bái ū-kàu bái, 1 kho͘ giàn-giàn kài gōng-bīn, kha té cháu-lō͘ cháu bōe khì, in-ūi i sī tōa-kho͘-tai.”</font><br><br></p>\n<p><font size=5>A-bái kám-kak chin úi-khut, tī hia teh lâu ba̍k-sái. Chit-sî, Ah-pà-bú khòaⁿ bōe lo̍h–khì-à, i khiā–chhut-lâi cha̍h tī A-bái ê bīn-thâu-chêng, mē kóng: “Lín 3 ê mā kā góa khah chha-put-to–leh, nah ē-tàng chiah-nī bô chúi-chún!” A-bái siūⁿ kóng, ka-chài ū bú–á thiàⁿ-sioh–góa, siūⁿ bōe kàu Ah-pà-bú sòa lŏe kóng: “Lán sī ah-á neh, nah ē-tàng bô ah-ūn! Lâi, tòe góa liām:</font><br><br></p>\n<p><font size=5>A-bái A-bái seⁿ liáu bái, sin-khu lah-sap ū-kàu hāi, kiâⁿ-lō͘ kiâⁿ kah tò-thâu-chai, in-ūi kha té koh gōng-tai!”</font><br><br></p>\n<p><font size=5>“A-bái A-bái seⁿ liáu bái, sin-khu lah-sap ū-kàu hāi, kiâⁿ-lō͘ kiâⁿ kah tò-thâu-chai, in-ūi kha té koh gōng-tai!”</font><br><br></p>\n<p><font size=5>Ji̍t-chí 1 kang á 1 kang kòe, ah-bî-á jú-lâi jú tōa chiah, thǹg mo͘ liáu-āu, Tōa-pó Jī-pó kah Sam-pó, kan-na thé-hêng tām-po̍h-á khah sè-chiah, khòaⁿ–khí-lâi í-keng kah Ah-pà-bú chha-put-to kāng-khoán hêng, piàn-chò 3 chiah kiān-khong bí-lē ê ah-á. Tian-tó sī A-bái, pún-té sī phú-sek ê mn̂g, chit-má soah piàn-chò kui sin-khu o͘-kim-á o͘-kim, pak-tó͘ sī pe̍h–ê, ām-kún-á hia koh 1 tah n̂g-n̂g, jî-chhiáⁿ i ê thé-keh, piàn kah ū-kàu tōa-châng, pí Ah-pà-bú koh khah tōa chiah–ah. Ah-pà-bú to̍h ka liām: “Pún-té lia̍h-chún kóng lí í-keng bái kah ū chhun–a, siūⁿ bē kàu lí kèng-jiân ū châi-tiāu jú lâi jú bái, he o͘–ê sī án-chóaⁿ, he pe̍h–ê iû-koh sī án-chóaⁿ, pe̍h-sek ka o͘-sek ē piàn-chò phú-sek, nah ū phú-sek ē piàn o͘-pe̍h–ê, kin-pún tio̍h sī o͘-pe̍h seⁿ–mà lí. Koh-ū koh-ū, hit tah n̂g-n̂g–ê sī siáⁿ? Kám sī khì kô͘ tio̍h sái?”</font><br><br></p>\n<p><font size=5>“Hah hah hah, kô͘ tio̍h sái, hah hah hah, A-bái kô͘ tio̍h sái!”</font><br><br></p>\n<p><font size=5>A-bái ta̍k-kang khì hông khi-hū, i jú lâi jú ut-chut, jú lâi jú bô chū-sìn. I cháu-khì chúi-piⁿ-á, iōng chúi-iáⁿ teh khòaⁿ ka-kī ê bīn, he bīn-á kui-ê o͘-sô-sô, i siūⁿ bô ka-kī nah ē seⁿ kah chiah-nī bái. Chit-sî, 1 chiah thian-gô poe lâi chúi-tî-á siû-chúi hioh-khùn, A-bái thâu 1 pái khòaⁿ tio̍h thian-gô, ŏa-á, nah ū chiáu-á ē-tàng seⁿ kah chiah súi, án-ne kui chiah pe̍h-chhang-chhang, he siû-chúi ê khut-sè ū-kàu iu-ngá. A-bái ba̍k-chiu kim-kim teh ka siòng, kòe bô jōa kú, hit chiah thian-gô siû kòe-lâi A-bái ê bīn-thâu-chêng, iōng i un-jiû ê siaⁿ, tùi A-bái kóng:</font><br><br></p>\n<p><font size=5>“Siàu-liân–ê…”</font><br><br></p>\n<p><font size=5>A-bái ba̍k-chiu thí kah tōa-tōa-lúi, i m̄-káⁿ siong-sìn, kèng-jiân ū chiah súi ê chiáu-á chú-tōng chhōe i kóng-ōe, kám ē sī khì hō͘ góa saⁿh–tio̍h?</font><br><br></p>\n<p><font size=5>Hit chiah thian-gô kóng:</font><br><br></p>\n<p><font size=5>“Siàu-liân–ê, lí sī piàn-thài o͘h, chhùi-nōa sió chhit–1-ē-lah!”</font><br><br></p>\n<p><font size=5>“O͘h, o͘h, pháiⁿ-sè pháiⁿ-sè, m̄-bat khòaⁿ-kòe chiah súi ê chiáu-á, khòaⁿ kah lâu nōa lóng m̄ chai-iáⁿ!”</font><br><br></p>\n<p><font size=5>A-bái kóaⁿ-kín kā chhùi-nōa chhit-chhit–leh, chit ê sî-chūn, Ah-pà-bú kah A-bái ê hiaⁿ-chí mā cháu lâi khòaⁿ thian-gô, in kāng-khoán khòaⁿ kah chhùi-á khui-khui, tī hia hoah:</font><br><br></p>\n<p><font size=5>Idol, kám ē-sái kā góa chhiam-miâ?</font><br><br></p>\n<p><font size=5>Hit chiah thian-gô iōng i un-jiû ê siaⁿ kóng:</font><br><br></p>\n<p><font size=5>“Lín chit tīn ah-á, ū-kàu chhá, kám ē-sái khah tiām–leh?”</font><br><br></p>\n<p><font size=5>In kui-tīn sûi tiām-tiām m̄ káⁿ chhut-siaⁿ, ōaⁿ A-bái sè-sè-siaⁿ-á mn̄g kóng:</font><br><br></p>\n<p><font size=5>“Pháiⁿ-sè, lí…lí nā bô khì-hiâm, kám thang kà góa án-chóaⁿ chò, góa chiah ē-tàng chhin-chhiūⁿ lí án-ne piàn-chò hia súi ê ah-á, sī-m̄-sī ū siáⁿ-mih ōe-chng ê phiat-pō͘?”</font><br><br></p>\n<p><font size=5>Hăⁿ? Ah-á?</font><br><br></p>\n<p><font size=5>Hit chiah thian-gô khòaⁿ A-bái, oa̍t thâu kā Ah-pà-bú hit tīn khòaⁿ-khòaⁿ–leh, koh oa̍t-thâu kā A-bái siòng–1-ē, i bīn-á chhiò-chhiò, si̍t-á ta̍uh-ta̍uh-á chhun–chhut-lâi, hiông-hiông tio̍h tùi A-bái ê thâu-khak pa–lòe.</font><br><br></p>\n<p><font size=5>“Ah-á? Chhiò sí gô!”</font><br><br></p>\n<p><font size=5>Kóng soah, hit chiah thian-gô tio̍h poe cháu–ah.</font><br><br></p>\n<p><font size=5>Tāi-chì hoat-seng liáu siuⁿ kín, A-bái khì hông pa 1-ē, in kui-tīn koh gōng-gōng-á khiā tī hia, chit-sî, piⁿ–á ê chhiū-á-châng āu-piah, hiông-hiông chông chhut 2 chiah tōa-chiah káu, 1 chiah kim-mo͘–ê, lēng-gōa 1 chiah ê sek-chúi ū o͘ ū pe̍h, khòaⁿ–khí-lâi pháiⁿ-chhèng-chhèng. 2 chiah tōa-chiah káu chiong in kui-tīn ûi–khí-lâi, hāi in kiaⁿ 1-ē kui sin-khu phi̍h-phi̍h-chhoah, beh cháu to cháu bōe lī. In tōa-siaⁿ hoah:</font><br><br></p>\n<p><font size=5>“Ah! Mài kā góa chia̍h, góa bô hó-chia̍h–lah!”</font><br><br></p>\n<p><font size=5>“Lín nā pak-tó͘ iau, khì chia̍h A-bái–lah!”</font><br><br></p>\n<p><font size=5>Hit chiah kim-mo͘ ê káu, chhiò-chhiò-á kóng:</font><br><br></p>\n<p><font size=5>“Hăⁿ? Hòng-sim, goán bōe kā lín chia̍h.”</font><br><br></p>\n<p><font size=5>“Chin…chin-chiàⁿ bōe kā goán chia̍h?”</font><br><br></p>\n<p><font size=5>Kim-mo͘–ê ìn kóng: “Bōe–lah!”</font><br><br></p>\n<p><font size=5>O͘-pe̍h–ê hit chiah sòa-lôe kóng: “Hēⁿ–ā, bô se̍k sī beh án-chóaⁿ chia̍h?” </font><br><br></p>\n<p><font size=5>A-bái khòaⁿ tio̍h o͘-pe̍h sek, pháiⁿ-chhèng-chhèng ê hit chiah káu, tio̍h sô tùi Ah-pà-bú sin-khu piⁿ, sè-sè-siaⁿ-á mn̄g i kóng:</font><br><br></p>\n<p><font size=5>“Hit chiah…hit chiah kám sī goán lāu-pē?” </font><br><br></p>\n<p><font size=5>“Lí…lí sī teh kóng siáⁿ?”</font><br><br></p>\n<p><font size=5>Ah-pà-bú ti̍t-chiap tio̍h tùi thâu-khak ka pa–lòe.</font><br><br></p>\n<p><font size=5>“Lāu-pē? Hah hah hah, lí sī teh kóng chhiò-khoe o͘h?”</font><br><br></p>\n<p><font size=5>Kim-mo͘ ê káu chhiò-chhiò-á kóng, m̄-koh, tăⁿ chhiò soah, i soah hiông-hiông pìⁿ-bīn, i kiâⁿ khì phīⁿ A-bái ê bī, hāi A-bái kiaⁿ kah jiō kiōng-beh siàm–chhut-lâi.</font><br><br></p>\n<p><font size=5>“Lí…lí m̄ sī kóng bōe kā góa chia̍h?”</font><br><br></p>\n<p><font size=5>“M̄ sī beh chia̍h–lí, góa sī teh kî-koài, lí sin-khu téng nah ū goán hiaⁿ-tī ê bī?”</font><br><br></p>\n<p><font size=5>O͘-pe̍h hit chiah káu mā cháu lâi phīⁿ khòaⁿ-māi.</font><br><br></p>\n<p><font size=5>“Ĕ? Koh chin-chiàⁿ ū neh, kám kóng lí sī….?”</font><br><br></p>\n<p><font size=5>2 chiah káu siong tùi siòng, koh khòaⁿ A-bái, kóng:</font><br><br></p>\n<p><font size=5>“Lí sī goán sun-á! Lâi, kiò a-chek!”</font><br><br></p>\n<p><font size=5>Goân-lâi, A-bái ê lāu-pē, sī chiok ū-miâ ê tōa kong-si táng-sū-tiúⁿ… chhī ê khiā-gô.</font><br><br></p>\n<p><font size=5>O͘-pe̍h chek–á kóng: “Hoⁿh, lín a-kong hoⁿh seng-lí chò jōa-tōa–leh!”</font><br><br></p>\n<p><font size=5>Kim-mo͘-chek–á kóng: “Kóng tiōng-tiám–lah!”</font><br><br></p>\n<p><font size=5>“O͘h, kóng tiōng-tiám, lín a-kong hoⁿh, chòe-kīn koh siūⁿ beh khui 1 keng tiàm, bē kiuⁿ-bú-ah.”</font><br><br></p>\n<p><font size=5>“Kiuⁿ-bú-ah, hó-chia̍h!”</font><br><br></p>\n<p><font size=5>“Hó-chiah!”</font><br><br></p>\n<p><font size=5>“M̄ sī–lah, tiōng-tiám sī, tong-chho͘-sî  lín lāu-pē teh pū-nn̄g ê sî-chūn, pū kah khùn–khì, goán 2 ê tio̍h kā nn̄g thau the̍h khì sńg, bô sè-jī kā nn̄g sńg kah bô–khì.”</font><br><br></p>\n<p><font size=5>“Hēⁿ–ā, goán a-pa kah lín a-pa it-ti̍t teh chhōe–lí, goán lóng m̄ káⁿ kóng neh!”</font><br><br></p>\n<p><font size=5>“Goán chí-hó kek-tiām-tiām, siūⁿ bōe kàu kin-á-ji̍t, chóng-sǹg sī chhōe tio̍h lí–ah.”</font><br><br></p>\n<p><font size=5>“Hăⁿ? Lán kám ū teh chhōe–i?”</font><br><br></p>\n<p><font size=5>Kim-mo͘ chek–á kóaⁿ-kín tùi o͘-pe̍h chek–á, sái-ba̍k-bóe kiò i  mài pe̍h-ba̍k, koh oa̍t-thâu mn̄g A-bái:</font><br><br></p>\n<p><font size=5>“Lí kòe liáu hó–bô? In tùi lí kám ū hó?”</font><br><br></p>\n<p><font size=5>“In tùi góa…”</font><br><br></p>\n<p><font size=5>A-bái sái chhiâ-ba̍k kā Ah-pà-bú in hit tīn gîn, hāi hit tīn ah-á chhoah kah beh sí, in sio-chiⁿ ìn kóng: “Ū–lah! Ū–lah! Goán tùi i ū-kàu hó–ê, hah, hah hah, hah hah hah!”</font><br><br></p>\n<p><font size=5>O͘-pe̍h chek–á kóng: “Lí seⁿ liáu chiah iân-tâu, nah ē hō-chò A-bái?”</font><br><br></p>\n<p><font size=5>Ah-pà-bú kóaⁿ-kín chiap lôe kóng: “He…he sī goán ang ka hō ê miâ, hit kho͘ khah bô siàn-suh!”</font><br><br></p>\n<p><font size=5>Kim-mo͘–ê siūⁿ-kóng, chit chiah ah-bó kèng-jiân hiâm in tàu-tīn–ê bô siàn-suh, kám kóng sī bô siàn-suh, chiah ē khì kah i tàu-tīn?</font><br><br></p>\n<p><font size=5>O͘-pe̍h chek–á kóng: “Hó–lah, án-ne lí tòe goán tńg–khì, chek–á ē-tàng ta̍k-kang pôe lí chhit-thô–ō͘.”</font><br><br></p>\n<p><font size=5>Sòa–lòe oa̍t-thâu mn̄g Ah-pà-bú: “Lín kám beh chò-hóe kiâⁿ? A-bái khòaⁿ–khài bô siáⁿ tòng-thâu, bô kàu goán sńg!”</font><br><br></p>\n<p><font size=5>In tong-jiân mā m̄ káⁿ tòe leh khì, ìn kóng:</font><br><br></p>\n<p><font size=5>“Góa… góa kong-khò iáu-bōe siá.”</font><br><br></p>\n<p><font size=5>“Góa beh khì pó͘-si̍p-pan.”</font><br><br></p>\n<p><font size=5>“Góa…góa sái teh kún.”</font><br><br></p>\n<p><font size=5>Ah-pà-bú khiā tī hia, siūⁿ-kóng gín-á si̍t-kó͘ ta–ah, kèng-jiân cháu pí góa khah kín, i mā kín siūⁿ 1 ê lí-iû kóng: “Góa… góa beh tńg-khì kò͘ gín-á.”</font><br><br></p>\n<p><font size=5>Kóng soah mā soan kah bô khoàiⁿ iáⁿ.</font><br><br></p>\n<p><font size=5>Jiân-āu A-bái tio̍h tòe in chek–á tńg–khì, in a-kong chhôan 1 keng pâng-keng ho͘ tòa, pâng-keng lāi koh ū i ka-kī ê iû-éng-tî, léng-khì sûi-sî lóng khui kàu 18 tō͘, ta̍k-kang lóng ū sa-sí-mih thang chia̍h.</font><br><br></p>\n<p><font size=5>“A-bái, chek–á lâi chhōe lí sńg–ah!”</font><br><br></p>\n<p><font size=5>“O͘h, lí pâng-keng nah ē chiah kôaⁿ?”</font><br><br></p>\n<p><font size=5>“Bô iàu-kín, goán m̄ kiaⁿ kôaⁿ! Hah hah hah, hah hah hah.”</font><br><br></p>\n<p><font size=5>Tio̍h án-ne, A-bái chū hit kang khai-sí, tio̍h kòe i hēng-hok khoài-lo̍k ê ji̍t-chí–ah.</font><br><br></p>\n<hr>\n<p><font size=5>A-bái ê考試單</font><br><br><br><font size=5>1.鴨霸母開幾工pū出ah-bî-á？</font><br><br><br><font size=5>A.20工</font><br><br><br><font size=5>B.30工</font><br><br><br><font size=5>C.77 49工</font><br><br></font><br><br><br><font size=5>答案tī 49秒</font><br><br></p>\n<p><font size=5>2.A-bái ê叔–á是按怎無kā鴨霸母拆食落腹？</font><br><br><br><font size=5>A.因為鴨霸母足疼惜A-bái </font><br><br><br><font size=5>B.因為in無ài食生–ê</font><br><br><br><font size=5>C.因為無豆油通ùn</font><br><br><br><font size=5>答案tī 9分27秒</font><br><br></p>\n","categories":["狡怪囡仔古"],"tags":["Tâi-gí","台語","Tâi-bûn","台文","Bîn-kan kò͘-sū","狡怪囡仔古","Ah-bî-á A-bái","鴨Bî-á A-bái"]},{"title":"【台語講怪奇】 EP01-Atlantis","url":"/%5Bobject%20Object%5D/kongkoaiki01/","content":"<p><a href=\"https://youtu.be/khv6XfLitHY\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/9270caf3-dfea-45c9-adff-ee478031b913\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/7CRHOaF8VzmbhZ2RxPwsUw\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/CkLk-mXbiQIbBxI-Fz\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep01-atlantis-t%C3%A2i-g%C3%AD-k%C3%B3ng-ko%C3%A0i-k%C3%AE-atlantis/id1730745763?i=1000657280498\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>Ta̍k家好，我是Chiá-siông，我是Niau-tāu。</font><br><br></p>\n<p><font size=5>咱chit ê節目是用台語來kā ta̍k家介紹chit ê世界上，chiâⁿ chōe奇奇怪怪ê代誌。</font><br><br></p>\n<p><font size=5>用台語來表現，ǹg望ta̍k家聽liáu會感覺趣味。</font><br><br></p>\n<p><font size=5>今á日頭一集，lán要紹介ê是chiok有名ê hit ê大陸。</font><br><br></p>\n<p><font size=5>Hăⁿ？Beh介紹中國？</font><br><br></p>\n<p><font size=5>M̄是，chit ê大陸是正經ê大陸，你一定bat聽–過-ê「Atlantis」。</font><br><br></p>\n<p><font size=5>Ĕ，che我真正有聽過nē，to̍h是hit ê沉lŏe海–ni̍h無去ê hit–ê。</font><br><br></p>\n<p><font size=5>Tio̍h，chit ê Atlantis大陸，是2400年前hit ê chiok有名ê Plato講–ê。</font><br><br></p>\n<p><font size=5>Ŏ͘？Kám講伊親目睭看–過？</font><br><br></p>\n<p><font size=5>無–lah，伊mā是聽人講–ê，聽講hoⁿh chit ê Atlantis軍隊chiok強，資源豐富，科技蓋先進。</font><br><br></p>\n<p><font size=5>聽–起-來in過了真爽nē，tī hit ê時代，beh ài啥有啥。</font><br><br></p>\n<p><font size=5>然後差不多lĕ 1萬年前，1工內，in tio̍h pú-lu pú-lu沉–落-去-ah。</font><br><br></p>\n<p><font size=5>O͘h沉–落-去-ah，án-ne咱今á日to̍h講到chia。</font><br><br></p>\n<p><font size=5>啥物講到chia，Atlantis沉lŏe海–eh了後，對世界影響外大你知–無！</font><br><br></p>\n<p><font size=5>Ŏ͘？啥影響無你說來聽看māi！</font><br><br></p>\n<p><font size=5>經過chiâⁿ濟專家ê研究kah調查，Atlantis大陸siōng有可能tī leh tó位–leh， to̍h teh大西洋hia，tú好tĕ美洲kah歐洲tiŏng，hit段距離hoⁿh，你nā tĕ GOOGLE小可á量1下，tĕ現代駛船差不多ài超過6千公里neh。</font><br><br></p>\n<p><font size=5>M̀，án-ne聽–起-來chiok遠nē，m̄-koh tī萬多tang前，koh是冰河時期nē，海bô hiah闊，應該沒chiah遠–ā。</font><br><br></p>\n<p><font size=5>無m̄-tio̍h，m̄-koh to̍h算是tĕ冰河時期nē，海無hiah闊，he mā是ài走幾千公里neh。</font><br><br></p>\n<p><font size=5>古早人無代無誌走hiah遠創啥，吃飽傷閒o͘h！</font><br><br></p>\n<p><font size=5>Ah in to̍h無電視通看，a̍h無podcast通聽，無代誌to̍h出去行行–leh…m̄是án-ne講–lah，tio̍h算tĕ萬外年前，美洲kah歐洲、非洲lóng有文明存在，chit kóa無kâng ê族群，總–是有貿易ê需求ài往來。</font><br><br></p>\n<p><font size=5>M̄-koh行船ài駛幾千公里真危險neh，凡勢無細膩to̍h會撞tio̍h海翁–ā，a̍h-sī khiā tī船邊放尿跋–下-去to̍h寒–死-ah ă！</font><br><br></p>\n<p><font size=5>所擺，chit時hoⁿh，nā中央有1塊土地，ta̍k-ke tio̍h會當chiok安全–ê坐火車pú-pu…。</font><br><br></p>\n<p><font size=5>無火車–lah！</font><br><br></p>\n<p><font size=5>O͘h，坐馬車khi-kho̍k khi-kho̍k，到另外1 pêng kah人做生理tio̍h好。</font><br><br></p>\n<p><font size=5>Ŏ͘-ò͘，án-ne講我to̍h知–ah，伊tī啥物所在，hit ê位置真重要，to̍h親像新加坡ê位置真重要ê意思kāng款。</font><br><br></p>\n<p><font size=5>Nā是新加坡沉–lòe，對世界ê影響mā chiok….“Errrr”。</font><br><br></p>\n<p><font size=5>Atlantis ê重要性應該比新加坡大chiok濟–lah。</font><br><br></p>\n<p><font size=5>Tio̍h–lah，hiah-nī-á大ê 1 ê大陸，人口hiah chōe，koh有錢，軍隊koh hiah-nī-á強，nā beh用chit-má ê世界來比較，應該tio̍h是親像美國hiah重要，你ka想看māi，美國nā雄雄沉–lòe，無去–ah，會發生啥物代誌？</font><br><br></p>\n<p><font size=5>美國人會講，che水chiok深！</font><br><br></p>\n<p><font size=5>He水hoⁿh，m̄-nā chiok深–ê，全世界siōng有錢ê市場tio̍h án-ne無去–ah neh！</font><br><br></p>\n<p><font size=5>Ah m̄ to̍h變做藍海市場！</font><br><br></p>\n<p><font size=5>你黑白講，he m̄-nā是市場無去–ah，siōng厲害ê軍隊無去–ah，hit ê影響大kah ē變天我kā你講。</font><br><br></p>\n<p><font size=5>Hăⁿ？沉–lòe to̍h沉–lòe-ah，koh變啥物天。</font><br><br></p>\n<p><font size=5>咱頭tú-á講Atlantis tī啥物所在。</font><br><br></p>\n<p><font size=5>Tī美洲kah歐洲中央。</font><br><br></p>\n<p><font size=5>無m̄-tio̍h，所擺Atlantis大陸沉–lòe了後，Mexico暖流hit ê溫暖ê海水，tio̍h會當一直流kah北pêng，to̍h差不多是hit ê時陣，頂一回ê冰河時期自án-ne結束–ah。</font><br><br></p>\n<p><font size=5>Ŏ͘-ò͘，án-ne真正算是變天–ah neh，是講你講ê故事siōng早是hit ê Plato聽人講–ê, he kám ē是人烏白chòaⁿ–ê？ </font><br><br></p>\n<p><font size=5>Eh，聽人講kah烏白講是無kâng–ê，烏白講人ē講你白賊，nā是聽人講–ê, he to̍h有ha̍h咱chit ê節目製作ê原則。</font><br><br></p>\n<p><font size=5>啥？咱chit ê 節目koh 有原則o͘h！</font><br><br></p>\n<p><font size=5>咱ê原則to̍h是，he伊講–ê m̄是我，我講話無teh負責–ê。</font><br><br></p>\n<p><font size=5>無負責koh敢講chiah大聲。</font><br><br></p>\n<p><font size=5>Án-ne今á感謝ta̍k家收聽「台語講怪奇」，我是Niau-tāu，我是Chiá-siông，咱後回再會ō͘！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí kóng koài-kî”.</font>\n<br><br><p>\n\n<p><font size=5>Ta̍k-ke hó, góa sī Chiá-siông, góa sī Niau-tāu.</font><br><br></p>\n<p><font size=5>Lán chit ê chiat-bo̍k sī iōng Tâi-gí lâi kā ta̍k-ke siāu-kài chit ê sè-kài siōng, chiâⁿ chōe kî-kî-koài-koài ê tāi-chì.</font><br><br></p>\n<p><font size=5>Iōng Tâi-gí lâi piáu-hiān, ǹg-bāng ta̍k-ke thiaⁿ liáu ē kám-kak chhù-bī.</font><br><br></p>\n<p><font size=5>Kin-á-ji̍t thâu 1 chi̍p, lán beh siāu-kài ê sī chiok ū miâ ê hit ê tāi-lio̍k.</font><br><br></p>\n<p><font size=5>Hăⁿ? Beh siāu-kài Tiong-kok?</font><br><br></p>\n<p><font size=5>M̄ sī, chit ê tāi-lio̍k sī chèng-keng ê tāi-lio̍k, lí it-tēng pat thiaⁿ–kòe-ê “Atlantis”.</font><br><br></p>\n<p><font size=5>Ĕ, che góa chin-chiàⁿ ū thiaⁿ-kòe nē, to̍h sī hit ê tîm lŏe hái–ni̍h bô khì ê hit–ê.</font><br><br></p>\n<p><font size=5>Tio̍h, chit ê Atlantis tāi-lio̍k, sī 2400 nî chêng hit ê chiok ū miâ ê plato kóng–ê.</font><br><br></p>\n<p><font size=5>Ŏ͘? Kám kóng i chhin ba̍k-chiu khòaⁿ–kòe?</font><br><br></p>\n<p><font size=5>Bô–lah, i mā sī thiaⁿ lâng kóng–ê, thiaⁿ kóng hoⁿh chit ê Atlantis kun-tūi chiok kiông, chu-goân hong-hù, kho-ki kài sian-chìn.</font><br><br></p>\n<p><font size=5>Thiaⁿ–khí-lâi in kòe liáu chin sóng nē, tī hit ê sî-tāi, beh ài siaⁿh ū siaⁿh.</font><br><br></p>\n<p><font size=5>Jiân-āu chha-put-to lĕ 1 bān nî-chêng, 1 kang lāi, in tio̍h pú-lu pú-lu tîm–lo̍h-khì-ah.</font><br><br></p>\n<p><font size=5>O͘h, tîm–lo̍h-khì-ah, án-ne lán kin-á-ji̍t to̍h kóng kàu chia.</font><br><br></p>\n<p><font size=5>Siáⁿ-mih kóng kàu chia, Atlantis tîm lŏe hái–eh liáu-āu, tùi sè-kài éng-hióng gōa-tōa lí chai–bô!</font><br><br></p>\n<p><font size=5>Ŏ͘? Siáⁿ éng-hióng bô lí kóng lâi thiaⁿ khòaⁿ-māi!</font><br><br></p>\n<p><font size=5>Keng-kòe chiâⁿ chōe choan-ka ê gián-kiù kah tiau-cha, Atlantis tāi-lio̍k siōng ū khó-lêng tī leh tó-ūi–leh, to̍h teh Tōa-se-iûⁿ hia, tú-hó tĕ Bí-chiu kah Au-chiu tiŏng, hit tōaⁿ kū-lî hoⁿh, lí nā tĕ GOOGLE sió-khóa-á niû 1 ē, tĕ hiān-tāi sái-chûn chha-put-to ài chhiau-kòe 6 chheng kong-lí neh.</font><br><br></p>\n<p><font size=5>M̀, án-ne thiaⁿ–khí-lâi chiok hn̄g nē, m̄-koh tī bān gōa tang chêng, koh sī peng-hô sî-kî nē, hái bô hiah khoah, èng-kai bô chiah hn̄g–ā.</font><br><br></p>\n<p><font size=5>Bô m̄-tio̍h, m̄-koh to̍h sǹg-sī tĕ peng-hô sî-kî, hái bô hiah khoah, he mā sī ài cháu kúi chheng kong-lí neh.</font><br><br></p>\n<p><font size=5>Kó͘-chá lâng bô-tāi-bô-chì cháu hiah hn̄g chhòng-siaⁿh, chia̍h-pá siuⁿ êng o͘h!</font><br><br></p>\n<p><font size=5>Ah in to̍h bô tiān-sī thang khòaⁿ, a̍h bô podcast thang thiaⁿ, bô tāi-chì to̍h chhut-khì kiâⁿ-kiâⁿ–leh…m̄-sī án-ne kóng–lah, tio̍h sǹg tĕ bān gōa nî-chêng, Bí-chiu kah Au-chiu, Hui-chiu lóng ū bûn-bêng chûn-chāi, chit kóa bô-kâng ê cho̍k-kûn, chóng–sī ū bō͘-e̍k ê su-kiû ài ông-lâi.</font><br><br></p>\n<p><font size=5>M̄-koh kiâⁿ-chûn ài sái kúi chheng kong-lí chin hûi-hiám neh, hoān-sè bô-sè-jī to̍h ē lòng tio̍h hái-ang–ā, a̍h-sī khiā tī chûn-piⁿ pàng-jiō poa̍h–lo̍h-khì to̍h kôaⁿ–sí-ah ă!</font><br><br></p>\n<p><font size=5>Só͘-pái, chit sî hoⁿh, nā tiong-ng ū 1 tè thó͘-tōe, ta̍k-ke tio̍h ē-tàng chiok an-choân–ê chē hóe-chhia pú-pu…</font><br><br></p>\n<p><font size=5>Bô hóe-chhia–lah!</font><br><br></p>\n<p><font size=5>O͘h, chē bé-chhia khi-kho̍k khi-kho̍k, kàu lēng-gōa 1 pêng kah lâng chò seng-lí tio̍h hó.</font><br><br></p>\n<p><font size=5>Ŏ͘-ò͘, án-ne kóng góa to̍h chai–ah, i tī siáⁿ-mih só͘-chāi, hit ê ūi-tì chin tiōng-iàu, to̍h chhin-chhiūⁿ Sin-ka-pho ê ūi-tì chin tiōng-iàu ê ì-sù kāng-khoán.</font><br><br></p>\n<p><font size=5>Nā sī Sin-ka-pho tîm–lòe, tùi sè-kài ê éng-hióng mā chiok… “Errr”.</font><br><br></p>\n<p><font size=5>Atlantis ê tiōng-iàu-sèng èng-kai pí Sin-ka-pho tōa chiok chē–lah.</font><br><br></p>\n<p><font size=5>Tio̍h–lah, hiah-nī-á tōa ê 1 ê tāi-lio̍k, jîn-kháu hiah-chōe, koh ū chîⁿ, kun-tūi koh hiah-nī-á kiông, nā beh iōng chit-má ê sè-kài lâi pí-kàu, èng-kai tio̍h sī chhin-chhiūⁿ Bí-kok hiah tiōng-iàu, lí ka siūⁿ khòaⁿ-māi, Bí-kok nā hiông-hiông tîm–lòe, bô khì–ah, ē hoat-seng siáⁿ-mih tāi-chì?</font><br><br></p>\n<p><font size=5>Bí-kok-lâng ē kóng, che chúi chiok chhim!</font><br><br></p>\n<p><font size=5>He chúi hoⁿh, m̄-nā chiok chhim–ê, choân sè-kài siōng ū chîⁿ ê chhī-tiûⁿ tio̍h án-ne bô khì–ah neh!</font><br><br></p>\n<p><font size=5>Ah m̄ to̍h piàn-chò nâ-hái chhī-tiûⁿ !</font><br><br></p>\n<p><font size=5>Lí o͘-pe̍h kóng, he m̄-nā sī chhī-tiûⁿ bô khì–ah, siōng lī-hāi ê kun-tūi bô khì–ah, hit ê éng-hióng tōa kah ē piàn-thiⁿ góa kā lí kóng.</font><br><br></p>\n<p><font size=5>Hăⁿ? Tîm–lòe to̍h tîm–lòe-ah, koh piàn siáⁿ-mih thiⁿ.</font><br><br></p>\n<p><font size=5>Lán thâu-tú-á kóng Atlantis tī siáⁿ-mih só͘-chāi.</font><br><br></p>\n<p><font size=5>Tī Bí-chiu kah Au-chiu tiong-ng.</font><br><br></p>\n<p><font size=5>Bô m̄-tio̍h, só͘-pái Atlantis tāi-lio̍k tîm–lòe liáu-āu, Mexico loán-liû hit ê un-loán ê hái-chúi, tio̍h ē-tàng it-ti̍t lâu lah pak-pêng, to̍h chha-put-to sī hit ê sî-chūn, téng 1 hôe ê peng-hô sî-kî chū án-ne kiat-sok–ah.</font><br><br></p>\n<p><font size=5>Ŏ͘-ò͘, án-ne chin-chiàⁿ sǹg sī piàn-thiⁿ–ah neh, sī kóng lí kóng ê kò͘-sū siōng chá sī hit ê Plato thiaⁿ lâng kóng–ê, he kám ē sī lâng o͘-pe̍h chòaⁿ–ê?</font><br><br></p>\n<p><font size=5>Eh, thiaⁿ lâng kóng kah o͘-pe̍h kóng sī bô kâng–ê, o͘-pe̍h kóng lâng ē kóng lí pe̍h-chha̍t, nā sī thiaⁿ lâng kóng–ê, he to̍h ū ha̍h lán chit ê chiat-bo̍k chè-chok ê goân-chek.</font><br><br></p>\n<p><font size=5>Siáⁿ? Lán chit ê chiat-bo̍k koh ū goân-chek o͘h!</font><br><br></p>\n<p><font size=5>Lán ê goân-chek to̍h sī, he i kóng–ê m̄ sī góa, góa kóng-ōe bô teh hū-chek–ê.</font><br><br></p>\n<p><font size=5>Bô hū-chek koh káⁿ kóng chiah tōa-siaⁿ.</font><br><br></p>\n<p><font size=5>Án-ne kin-á kám-siā ta̍k-ke siu-thiaⁿ “Tâi-gí kóng koài-kî”, góa sī Niau-tāu, góa sī Chiá-siông, lán āu-hôe chài-hōe ō͘!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","Atlantis"]},{"title":"【台語講怪奇】 EP02-王恭廠大爆炸","url":"/%5Bobject%20Object%5D/kongkoaiki02/","content":"<p><a href=\"https://youtu.be/N8w0_s6COEM\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/beefffd5-b0e1-44bb-8122-eac13d550107\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3s8xTZXvjn17faRnmrPZ97\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/D_oBF2bA49NgPkrSLp\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep02-%E7%8E%8B%E6%81%AD%E5%BB%A0%E5%A4%A7%E7%88%86%E7%82%B8-t%C3%A2i-g%C3%AD-k%C3%B3ng-ko%C3%A0i-k%C3%AE-%C3%B4ng-kiong-chhi%C3%BA%E2%81%BF/id1730745763?i=1000658048661\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>Ta̍k家好，我是Chiá-siông，我是Niau-tāu。</font><br><br></p>\n<p><font size=5>咱chit ê節目是用台語來kā ta̍k-ke介紹chit ê世界上 ，chiâⁿ chōe奇奇怪怪ê代誌。</font><br><br></p>\n<p><font size=5>用台語來表現，ǹg望ta̍k-ke聽liáu會感覺趣味。</font><br><br></p>\n<p><font size=5>頂1回咱講–ê是chiok有名ê hit ê Atlantis大陸，今á日第2集，咱beh來講另外1 ê大陸。</font><br><br></p>\n<p><font size=5>Ŏ͘，koh是tó 1 ê大陸–leh。</font><br><br></p>\n<p><font size=5>中~國！</font><br><br></p>\n<p><font size=5>Ăⁿ，中國to̍h中國，啥物大陸–lah！</font><br><br></p>\n<p><font size=5>照in ê標準，較早tī hit塊土地頂頭發生ê代誌，lóng算是中國大陸–a。</font><br><br></p>\n<p><font size=5>咱做節目–ê， a̍h m̄ bián照in ê標準–lah，照咱ka-tī ê標準來tio̍h好。</font><br><br></p>\n<p><font size=5>Nā beh照咱ka-kī ê標準，he to̍h m̄ sī中國ê代誌，算是明帝國ê怪奇事件o͘h。</font><br><br></p>\n<p><font size=5>Ŏ͘-ò͘，to̍h是臭頭á皇帝起造–ê hit ê帝國–mah，明帝國有270外冬，是發生啥物怪奇事件，chiah請你講看māi。</font><br><br></p>\n<p><font size=5>Chit ê事件to̍h叫做「王恭廠大爆炸」。Tī 1626年5月30 hit工，tī北京西南pêng ê王恭廠地區，雄雄發生1 ê爆炸事件。</font><br><br></p>\n<p><font size=5>Ăi-iò，nah ē án-ne 。</font><br><br></p>\n<p><font size=5>王恭廠chit ê所在本底to̍h是1 ê兵工場，明帝國siōng厲害ê神機營，in裝備ê火銃，to̍h是tī chia製造–ê。</font><br><br></p>\n<p><font size=5>Ŏ͘，所以chia一定有chiâⁿ chōe火藥，凡勢hit工to̍h是tó 1 ê白目–ê tī chia pok薰，chiah會爆炸。</font><br><br></p>\n<p><font size=5>是m̄是有人teh pok薰我是m̄知–lah，m̄-koh hōⁿh，nā是講tio̍h爆炸，你會想到啥物狀況？</font><br><br></p>\n<p><font size=5>爆炸m̄ tio̍h親像炸彈chà-tân piāng–開án-ne，有chiok強ê衝擊波，溫度chiok koân，hit ê燒滾滾ê風siàn–過-來會to̍h火án-ne。</font><br><br></p>\n<p><font size=5>Hèⁿ，一般咱lóng想講爆炸應該是án-ne，m̄-koh，hit工王恭廠ê爆炸chiok奇怪。</font><br><br></p>\n<p><font size=5>Ŏ͘？ 爆炸m̄是piāng–1-ē to̍h結束–ah。</font><br><br></p>\n<p><font size=5>無ŏ͘，我為啥物講伊真奇怪，hit工ê狀況是án-ne，早時差不多10點左右，本底天氣chiâⁿ好，雄雄m̄知影是啥，chiok大聲，ùi東北pêng ǹg西南pêng去。</font><br><br></p>\n<p><font size=5>Ăi-iò，ah m̄ tio̍h好天tân雷公。</font><br><br></p>\n<p><font size=5>然後雄雄天色to̍h變烏–來，sòa–落-來….大地動–ā！</font><br><br></p>\n<p><font size=5>Ah~~~雷公跋1 ē烏暗hîn–lah！</font><br><br></p>\n<p><font size=5>你teh烏白講啥–lah，雷公跋倒會死萬外人o͘h。</font><br><br></p>\n<p><font size=5>Hăⁿ？啥？ Án-ne to̍h死萬外人o͘h！</font><br><br></p>\n<p><font size=5>Hèⁿ ā，he爆炸了後，kán-ná原子彈án-ne，tī天頂種一粒香菇。</font><br><br></p>\n<p><font size=5>He一定是in khǹg chiâⁿ chōe火藥tī hia，chiah會chiah-nī-á嚴重。</font><br><br></p>\n<p><font size=5>我to̍h知影你會án-ne想，m̄-koh我kā你講，hit當時in使用ê烏火藥，根本to̍h無chiah-nī大ê威力，ē-sái hō͘ chiah chē人死kah chiok悽慘koh奇奇怪怪。</font><br><br></p>\n<p><font size=5>Hăⁿ？死kah悽慘我是知–lah，猶m̄-koh啥物hō做死kah奇奇怪怪？</font><br><br></p>\n<p><font size=5>譬如講hoⁿh，咱2 ê teh講話，講講–eh你ê頭soah雄雄飛–出-去。</font><br><br></p>\n<p><font size=5>是án-chóaⁿ是我ê頭飛–出-去–lah！</font><br><br></p>\n<p><font size=5>好，án-ne我ê頭飛–出-去！血噴kah你kui身軀lóng是。</font><br><br></p>\n<p><font size=5>你kám會使mài chiah-nī-á thái-ko。</font><br><br></p>\n<p><font size=5>Koh有koh有，hit ê 時陣hoⁿh koh有人teh跳“科目三”，跳跳–eh頭雄雄飛–出-去</font><br><br></p>\n<p><font size=5>你jú講jú離譜á neh，hit當陣無“科目三”–lah</font><br><br></p>\n<p><font size=5>He無重要，我beh講–ê是，一般nā是tú tio̍h爆炸，應該是附近ê人lóng會受tio̍h到影響–ā。</font><br><br></p>\n<p><font size=5>Hèⁿ–ā，kám m̄是án-ne。</font><br><br></p>\n<p><font size=5>我tú chiah講–ê，teh跳“科目三” hit kho͘–a，伊ê頭m̄是飛–出-去-ah。</font><br><br></p>\n<p><font size=5>Hò͘，你koh來–ā。</font><br><br></p>\n<p><font size=5>M̄-koh，tī伊邊–á，teh聽podcast hit ê，完全無代誌。</font><br><br></p>\n<p><font size=5>Án-ne伊一定是teh聽咱做工á人ê節目。</font><br><br></p>\n<p><font size=5>Koh有1 ê真奇怪ê現象，hit工不幸死亡ê人，kui身軀衣á褲lóng hông ká到天頂去。</font><br><br></p>\n<p><font size=5>Hăⁿ？Koh有chiah奇怪ê代誌？</font><br><br></p>\n<p><font size=5>In ê衣á褲，腳，手，我ê頭kah你ê良心，lóng hông ká到天頂去。</font><br><br></p>\n<p><font size=5>Hò͘，是beh kah我ê良心ká kah tó位去–lah！</font><br><br></p>\n<p><font size=5>Lóng總ká到天頂去，了後親像落雨án-ne，lak–落-來，to̍h án-ne落2點鐘。</font><br><br></p>\n<p><font size=5>Ăi-iŏ-ó，án-ne聽–起-來kài恐怖neh，ah m̄ to̍h天地尾–ah！</font><br><br></p>\n<p><font size=5>Hèⁿ ā。</font><br><br></p>\n<p><font size=5>人teh講水nā退，to̍h知影siáng無chhēng褲，che王恭廠chi̍t爆炸，chiah知影原來所有ê人lóng無chhēng褲neh。</font><br><br></p>\n<p><font size=5>Hèⁿ ā，hit ê時陣ê明帝國，政治腐敗，kui-ê國家hō͘ in舞kah亂chhau-chhau，koh tú tio̍h chit款代誌，人to̍h會想講，是神明teh kā in責罰，無法度，皇帝to̍h下1 ê詔書，kā ta̍k-ê會失禮。</font><br><br></p>\n<p><font size=5>歹勢，是我chit ê做皇帝–ê做liáu無好，我早tǹg無應該食牛排kah雞腿，牛排應該ài要配紅酒tio̍h好。</font><br><br></p>\n<p><font size=5>自án-ne，十外冬了後，明帝國to̍h滅亡–ā。</font><br><br></p>\n<p><font size=5>是講hoⁿh，死萬外人neh，chiah-nī嚴重ê事件，到底是án-chóaⁿ發生–ê？</font><br><br></p>\n<p><font size=5>我teh ioh hoⁿh，凡勢是1隻S-lái-muh ，beh要進化做魔王，tio̍h ài吸收2萬人ê性命。</font><br><br></p>\n<p><font size=5>Ĕ？Che劇情我kán-ná tī tó位bat看過neh。</font><br><br></p>\n<p><font size=5>Ah無to̍h是勇者kah魔王teh決鬥，in團隊hit ê活1千年ê魔法師，用伊ê絕招，叫出1粒火流星，to̍h án-ne kā伊kiat–lòe。</font><br><br></p>\n<p><font size=5>你mài kā我騙，che攏a-ní-meh ê劇情–lah，你叫是我m̄知–o͘h。</font><br><br></p>\n<p><font size=5>M̄是o͘h，火流星hit ê部分，是現代人講–ê，ùi天頂lak–落，tú好tī王恭廠頂頭爆炸，che to̍h有合in講–ê hit kóa狀況，chiok大聲，然後to̍h大地動，大爆炸，香菇！</font><br><br></p>\n<p><font size=5>Hò͘，地球hiah-nī-á大，1粒火流星tú好lak tī leh京城，he是ài做外濟歹代誌，chiah會去tú tio̍h chit款–ê。</font><br><br></p>\n<p><font size=5>Hèⁿ ā，所以講hoⁿh，人teh做，天teh看，做人hoⁿh，良心chiok重要，你kám beh去chhōe看māi，你ê良心lak tī tó位。</font><br><br></p>\n<p><font size=5>O͘h，mài koh講我ê良心–ā-lah！</font><br><br></p>\n<p><font size=5>我是想beh知影你今á日講–ê，到底是真–ê a̍h是假–ê？</font><br><br></p>\n<p><font size=5>我ah知，我講話a̍h無teh負責–ê-ah。</font><br><br></p>\n<p><font size=5>無負責koh敢講chiah大聲。</font><br><br></p>\n<p><font size=5>Án-ne今á日感謝ta̍k-ke收聽「台語講怪奇」，我是Chiá-siông，我是Niau-tāu，咱後回再會o͘h！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí Kóng Koài-kî”.</font>\n<br><br><p>\n\n<p><font size=5>Ta̍k-ke hó, góa sī Chiá-siông, góa sī Niau-tāu.</font><br><br></p>\n<p><font size=5>Lán chit ê chiat-bo̍k sī iōng Tâi-gí lâi kā ta̍k-ke siāu-kài chit ê sè-kài siōng, chiâⁿ chōe kî-kî-koài-koài ê tāi-chì.</font><br><br></p>\n<p><font size=5>Iōng Tâi-gí lâi piáu-hiān, ǹg-bāng ta̍k-ke thiaⁿ liáu ē kám-kak chhù-bī.</font><br><br></p>\n<p><font size=5>Téng 1 hôe lán kóng–ê sī chiok ū-miâ hit ê Atlantis tāi-lio̍k, kin-á-ji̍t tē 2 chi̍p, lán beh lâi kóng lēng-gōa 1 ê tāi-lio̍k.</font><br><br></p>\n<p><font size=5>Ŏ͘, koh sī tó 1 ê tāi-lio̍k–leh.</font><br><br></p>\n<p><font size=5>Tiong-kok!</font><br><br></p>\n<p><font size=5>Ăⁿ, Tiong-kok to̍h Tiong-kok, siáⁿ-mih tāi-lio̍k–lah!</font><br><br></p>\n<p><font size=5>Chiàu in ê phiau-chún, khah chá tī hit tè thó͘-tē téng-thâu hoat-seng ê tāi-chì, lóng sǹg-sī Tiong-kok tāi-lio̍k–a.</font><br><br></p>\n<p><font size=5>Lán chò chiat-bo̍k–ê, a̍h m̄ bián chiàu in ê phiau-chún–lah, chiàu lán ka-kī ê phiau-chún lâi tio̍h hó.</font><br><br></p>\n<p><font size=5>Nā beh chiàu lán ka-tī ê phiau-chún, he to̍h m̄ sī Tiong-kok ê tāi-chì, sǹg-sī Bêng tè-kok ê koài-kî sū-kiāⁿ o͘h.</font><br><br></p>\n<p><font size=5>Ŏ͘, to̍h sī chhàu-thâu-á hông-tè khí-chō–ê hit ê tè-kok–mah, Bêng tè-kok ū 270 gōa tang, sī hoat-seng siáⁿ-mih koài-kî sū-kiāⁿ, chiah chhiáⁿ lí kóng khòaⁿ-māi.</font><br><br></p>\n<p><font size=5>Chit ê sū-kiāⁿ to̍h kiò-chò “Ông-kiong-chhiúⁿ Tōa-po̍k-chà”.</font><br><br></p>\n<p><font size=5>Tī 1626 nî 5 goe̍h 30 hit kang, tī Pak-kiaⁿ sai-lâm pêng ê Ông-kiong-chhiúⁿ tē-khu, hiông-hiông hoat-seng 1 ê po̍k-chà sū-kiāⁿ.</font><br><br></p>\n<p><font size=5>Ăi-iò，nah ē án-ne.</font><br><br></p>\n<p><font size=5>Ông-kiong-chhiúⁿ chit ê só͘-chāi pún-té to̍h sī 1 ê peng kang-tiûⁿ, Bêng tè-kok siōng lī-hāi ê Sîn-ki-iâⁿ, in chong-pī ê hóe-chhèng, to̍h sī tī chia chè-chō–ê.</font><br><br></p>\n<p><font size=5>Ŏ͘-ò͘, só͘-í chia it-tēng ū chiâⁿ chōe hóe-io̍h, hoān-sè hit kang to̍h sī tó 1 ê pe̍h-ba̍k–ê tī chia pok-hun, chiah-ē po̍k-chà.</font><br><br></p>\n<p><font size=5>Sī m̄ sī ū lâng teh pok-hun góa sī m̄-chai–lah, m̄-koh hoⁿh, nā sī kóng tio̍h po̍k-chà, lí ē siūⁿ tio̍h siáⁿ-mih chōng-hóng?</font><br><br></p>\n<p><font size=5>Po̍k-chà m̄ tio̍h chhin-chhiūⁿ chà-tân piāng khui án-ne, ū chiok kiông ê chhiong-kek pho, un-tō͘ chiok koân, hit ê sio-kún-kún ê hong siàn–kòe-lâi ē to̍h-hóe án-ne.</font><br><br></p>\n<p><font size=5>Hèⁿ, it-poaⁿ lán lóng siūⁿ kóng po̍k-chà èng-kai sī án-ne, m̄-koh, hit kang Ông-kiong-chhiúⁿ ê po̍k-chà chiok kî-koài.</font><br><br></p>\n<p><font size=5>Ŏ͘? Po̍k-chà m̄ sī piāng–1-ē to̍h kiat-sok–ah.</font><br><br></p>\n<p><font size=5>Bô ŏ͘, góa ūi-siáⁿ-mi̍h kóng i chin kî-koài, hit kang ê chōng-hóng sī án-ne, chái-sî chha-put-to 10 tiám chó-iū, pún-té thiⁿ-khì chiâⁿ hó, hiông-hiông m̄ chai-iáⁿ sī siáⁿ chiok tōa-siaⁿ, ùi tang-pak pêng ǹg sai-lâm pêng khì.</font><br><br></p>\n<p><font size=5>Ăi-iò, ah m̄ tio̍h hó-thiⁿ tân lûi-kong.</font><br><br></p>\n<p><font size=5>Jiân-āu hiông-hiông thiⁿ-sek to̍h piàn o͘–lâi, soah–lo̍h-lâi, tōa tē-tāng–ā!</font><br><br></p>\n<p><font size=5>Ah, lûi-kong poa̍h 1 ē o͘-àm-hîn–lah!</font><br><br></p>\n<p><font size=5>Lí teh o͘-pe̍h kóng siáⁿ–lah, lûi-kong poa̍h-tó ē sí bān gōa lâng o͘h. </font><br><br></p>\n<p><font size=5>Hăⁿ? Siáⁿ? Án-ne to̍h sí bān gōa lâng o͘h!</font><br><br></p>\n<p><font size=5>Hàⁿ–ā, he po̍k-chà liáu-āu, kan-na goân-chú-tôaⁿ án-ne, tī thiⁿ-téng chèng 1 lia̍p hiuⁿ-ko͘.</font><br><br></p>\n<p><font size=5>He it-tēng sī in khǹg chiâⁿ chōe hóe-io̍h tī hia, chiah ē chiah-nī-á giâm-tiōng.</font><br><br></p>\n<p><font size=5>Góa to̍h chai-iáⁿ lí ē án-ne siūⁿ, m̄-koh góa kā lí kóng, hit tong-sî in sú-iōng ê o͘ hóe-io̍h, kin-pún to̍h bô chiah-nī tōa ê ui-le̍k, ē-sái hō͘ chiah chē lâng sí kah chiok chhi-chhám koh kî-kî-koài-koài.</font><br><br></p>\n<p><font size=5>Hăⁿ? Sí kah chhi-chhám góa sī chai–lah, iáu m̄ koh siáⁿ-mih hō chò sí kah kî-kî-koài-koài?</font><br><br></p>\n<p><font size=5>Phí-jū kóng hoⁿh, lán 2 ê teh kóng-ōe, kóng-kóng–eh lí ê thâu soah hiông-hiông poe–chhut-khì.</font><br><br></p>\n<p><font size=5>Sī án-chóaⁿ sī góa ê thâu poe chhut-khì–lah!</font><br><br></p>\n<p><font size=5>Hó, án-ne góa ê thâu poe–chhut–khì-lah! Hoeh phùn kah lí kui seng-khu lóng sī.</font><br><br></p>\n<p><font size=5>Lí kám ē-sái mài chiah-nī-á thái-ko.</font><br><br></p>\n<p><font size=5>Koh ū koh ū, hit ê sî-chūn hoⁿh koh ū lâng teh thiàu “科目三”, thiàu-thiàu–eh thâu hiông-hiông poe–chhut-khì.</font><br><br></p>\n<p><font size=5>Lí jú kóng jú lī-phó͘-á neh, hit-tang-chūn bô “科目三”–lah.</font><br><br></p>\n<p><font size=5>He bô tiōng-iàu, góa beh kóng ê sī, it-poaⁿ nā-sī tú tioh po̍k-chà, èng-kai sī hū-kīn ê lâng lóng ē siū-tio̍h éng-hióng–ā.</font><br><br></p>\n<p><font size=5>Hèⁿ–ā, kám m̄ sī án-ne.</font><br><br></p>\n<p><font size=5>Góa tú-chiah kóng–ê, teh thiàu ““科目三” hit kho͘–a, i ê thâu m̄ sī poe–chhu-khì-ah.</font><br><br></p>\n<p><font size=5>Hò͘, lí koh lâi–ā.</font><br><br></p>\n<p><font size=5>M̄-koh, tī i piⁿ–á, teh thiaⁿ podcast hit ê, oân-choân bô tāi-chì.</font><br><br></p>\n<p><font size=5>Án-ne i it-tēng sī teh thiaⁿ lán chò-kang-á-lâng ê chiat-bo̍k.</font><br><br></p>\n<p><font size=5>Koh ū 1 ê chin kî-koài ê hiān-siōng, hit kang put-hēng sí-bông ê lâng, kui seng-khu saⁿ-á-khò͘ lóng hông ká kàu thiⁿ-téng khì.</font><br><br></p>\n<p><font size=5>Hăⁿ? Koh ū chiah kî-koài ê tāi-chì?</font><br><br></p>\n<p><font size=5>In ê saⁿ-á-khò͘, kha, chhiú, góa ê thâu kah lí ê liông-sim, lóng hông ká kàu thiⁿ-téng khì.</font><br><br></p>\n<p><font size=5>Hò͘, sī beh kah góa ê liông-sim ká kah tó-ūi khì–lah!</font><br><br></p>\n<p><font size=5>Lóng-chóng ká kàu thiⁿ-téng khì, liáu-āu chhin-chhiūⁿ lo̍h-hō͘ án-ne, lak–lo̍h-lâi, to̍h án-ne lak 2 tiám-cheng.</font><br><br></p>\n<p><font size=5>Ăi-iŏ-ó, án-ne thiaⁿ–khí-lâi kài khióng-pò͘ neh, ah m̄ to̍h thiⁿ-tē-bóe–ah!</font><br><br></p>\n<p><font size=5>Hèⁿ ā.</font><br><br></p>\n<p><font size=5>Lâng teh kóng chúi nā thè, to̍h chai-iáⁿ siáng bô chhēng khò͘, che Ông-kiong-chhiúⁿ chi̍t po̍k-chà, chiah chai-iáⁿ goân-lâi só͘-ū ê lâng lóng bô chhēng khò͘ neh.</font><br><br></p>\n<p><font size=5>Hèⁿ–ā hit ê sî-chūn ê Bêng tè-kok, chèng-tī hú-pāi, kui-ê kok-ka hō͘ in bú kah loān-chhau-chhau, koh tú tio̍h chit khoán tāi-chì, lâng to̍h ē siūⁿ kóng, sī sîn-bêng teh kā in chek-hoa̍t, bô hoat-tō͘, hông-tè to̍h hā 1 ê chiàu-chu, kā ta̍k-ê hōe-sit-lé.</font><br><br></p>\n<p><font size=5>Pháiⁿ-sè, sī góa chit ê chò hông-tè–ê chò liáu bô hó, góa chá-tǹg bô èng-kai chia̍h gû-pâi kah ke-thúi, gû-pâi èng-kai ài phòe âng-chiú tio̍h hó.</font><br><br></p>\n<p><font size=5>Chū án-ne, cha̍p gōa tang liáu-āu, Bêng tè-kok to̍h bia̍t-bông–ā.</font><br><br></p>\n<p><font size=5>Sī kóng hoⁿh, sí bān gōa lâng neh, chiah-nī giâm-tiōng ê sū-kiāⁿ, tàu-té sī án-chóaⁿ hoat-seng–ê?</font><br><br></p>\n<p><font size=5>Góa teh ioh hoⁿh, hoān-sè sī 1 chiah S-lái-muh, beh chìn-hòa chò mô͘-ông, tio̍h ài khip-siu 2 bān lâng ê sèⁿ-miā.</font><br><br></p>\n<p><font size=5>Ĕ? Che kio̍k-chêng góa kán-ná tī tó-ūi bat khòaⁿ kòe neh.</font><br><br></p>\n<p><font size=5>Ah bô to̍h sī ióng-chiá kah mô͘-ông teh koat-tàu, in thoân-tūi hit ê oa̍h 1 chheng nî ê mô͘-hoat-su, iōng i ê choa̍t-chiau, kiò chhut 1 lia̍p hóe liû-chheⁿ, to̍h án-ne kā i kiat–lòe.</font><br><br></p>\n<p><font size=5>Lí mài kā góa phiàn, che lóng a-ní-meh ê kio̍k-chêng–lah, lí kiò sī góa m̄ chai–o͘h.</font><br><br></p>\n<p><font size=5>M̄ sī o͘h, hóe liû-chheⁿ hit ê pō͘-hūn, sī hiān-tāi-lâng kóng–ê, ùi thiⁿ-téng lak–lo̍h, tú-hó tī Ông-kiong chhiúⁿ téng-thâu po̍k-chà, che to̍h ū ha̍h in kóng–ê hit kóa chōng-hóng, chiok tōa siaⁿ, jiân-āu to̍h tōa tē-tāng, tōa po̍k-chà, hiuⁿ-ko͘!</font><br><br></p>\n<p><font size=5>Hò͘, Tē-kiû hiah-nī-á tōa, 1 lia̍p hóe liû-chhiⁿ tú-hó lak tī teh kiaⁿ-siâⁿ, he sī ài chò gōa-chē pháiⁿ tāi-chì, chiah ē khì tú tio̍h chit khoán–ê.</font><br><br></p>\n<p><font size=5>Hèⁿ ā, só͘-í kóng hoⁿh, lâng teh chò, thiⁿ teh khòaⁿ, chò-lâng hoⁿh, liông-sim chiok tiōng-iàu, lí kám beh khì chhōe khòaⁿ-māi, lí ê liông-sim lak tī tó-ūi.</font><br><br></p>\n<p><font size=5>O͘h, mài koh kóng góa ê liông-sim–ā-lah!</font><br><br></p>\n<p><font size=5>Góa sī siūⁿ beh chai-iáⁿ lí kin-á-ji̍t kóng–ê, tàu-té sī chin–ê a̍h-sī ké–ê?</font><br><br></p>\n<p><font size=5>Góa ah chai, góa kóng-ōe a̍h bô teh hū-chek–ê-ah.</font><br><br></p>\n<p><font size=5>Bô hū-chek koh káⁿ kóng chiah tōa-siaⁿ.</font><br><br></p>\n<p><font size=5>Án-ne kin-á-ji̍t kám-siā ta̍k-ke siu-thiaⁿ “Tâi-gí Kóng Koài-kî”, góa sī Chiá-siông, góa sī Niāu-tāu, lán āu-hôe chài-hōe o͘h!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","Ông-kiong-chhiúⁿ Tōa Po̍k-chà","王恭廠大爆炸"]},{"title":"【台語講怪奇】 EP03-月娘ê秘密 外星人基地? 人造天體?","url":"/%5Bobject%20Object%5D/kongkoaiki03/","content":"<p><a href=\"https://youtu.be/0lx1qUcldjQ\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/3f107275-8b57-4248-9f1f-05cc687401e1\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1rK3ntq1TmQwQBQ98Ghgg0\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/TaYfwvo6bVAuOrh2bt\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep03-%E6%9C%88%E5%A8%98%C3%AA%E7%A7%98%E5%AF%86-t%C3%A2i-g%C3%AD-k%C3%B3ng-ko%C3%A0i-k%C3%AE-goe-h-ni%C3%BB-%C3%AA-p%C3%AC-bi-t/id1730745763?i=1000658904310\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>Ta̍k-ke好，我是Ko͘-chiáu，我是A-chin in ang。</font><br><br></p>\n<p><font size=5>咱chit ê節目是beh用台語來kā ta̍k-ke紹介chit ê世界上，真濟奇奇怪怪ê代誌。</font><br><br></p>\n<p><font size=5>用台語來表現，ǹg望ta̍k-ke聽liáu ē感覺趣味。</font><br><br></p>\n<p><font size=5>頂1回咱紹介–ê是，明帝國遇–tio̍h ê 1件chok衰ê代誌，今á日第3齣，咱beh來講–ê是「月娘ê秘密」，ta̍k-ê lóng看–過ê月娘，tàu底有啥物怪奇–leh ！</font><br><br></p>\n<p><font size=5>等leh等leh，你beh紹介–ê，應該m̄是beh講，有人偷the̍h in ang ê仙丹，飛ùi月娘–去hit ê故事hoⁿh。</font><br><br></p>\n<p><font size=5>M̄是m̄是，咱beh講–ê，m̄是hit款欺騙gín-á ê故事。</font><br><br></p>\n<p><font size=5>Ŏ͘？Ah無，咱beh講–ê，是啥物款ê故事？</font><br><br></p>\n<p><font size=5>咱beh講–ê，是騙大人ê故事。</font><br><br></p>\n<p><font size=5>Eh！你báng烏白kâng騙ŏ͘！</font><br><br></p>\n<p><font size=5>Tī 1969年，全世界siōng大ê新聞，to̍h是人類頭1回登陸月球。</font><br><br></p>\n<p><font size=5>Beh去kā hit粒仙丹搶–轉-來。</font><br><br></p>\n<p><font size=5>Sòa–落-來，美國ê太空人，to̍h一直去、一直去、一直去。</font><br><br></p>\n<p><font size=5>Kám是chhōe無hit粒仙丹？</font><br><br></p>\n<p><font size=5>Hó͘，你是有jōa愛hit粒仙丹–lah！</font><br><br></p>\n<p><font size=5>Ah無–leh，kám是beh去買兔á牌麻糬？</font><br><br></p>\n<p><font size=5>然後，過無幾冬，tī 1972年以後，to̍h無人koh去月球–ā。</font><br><br></p>\n<p><font size=5>Án-ne一定是he兔á牌麻糬無好食。</font><br><br></p>\n<p><font size=5>聽講hoⁿh，是tī月球面頂，去tú tio̍h外星人！</font><br><br></p>\n<p><font size=5>Nah ē無lia̍h 2隻á轉來研究看māi–leh。</font><br><br></p>\n<p><font size=5>Nah有可能，你ka想看māi，人類舞hiah久，開hiah chē錢，chiah有法度登陸月球，結果人已經chhoân便便tī hia leh等–你，eh，che gún ê地盤neh，你是beh創啥！</font><br><br></p>\n<p><font size=5>走hiah遠去到月球，soah去hông恐嚇–o͘h！</font><br><br></p>\n<p><font size=5>Hèⁿ ā，koh想beh kâng lia̍h 2隻轉–來，你食較bái–leh-lah。</font><br><br></p>\n<p><font size=5>Án-ne講，月娘頂面，真正有外星人o͘h！</font><br><br></p>\n<p><font size=5>有a̍h無我是m̄敢講–lah，m̄-koh聽講hoⁿh，in m̄-nā tú tio̍h外星人，koh有看tio̍h chiâⁿ久以前，siak tī hia ê UFO，koh有m̄知外久進前ê城市建築物。</font><br><br></p>\n<p><font size=5>Hăⁿ？Chiah-nī怪奇ê代誌，我nah ē lóng m̄-bat聽–過。</font><br><br></p>\n<p><font size=5>因為美國政府kā chit kóa代誌lóng am-khàm–起-來，m̄ hō͘人知影。</font><br><br></p>\n<p><font size=5>Āi-iò͘，ah你kā chit kóa代誌講–出-來，kám ē hō͘人查水表。</font><br><br></p>\n<p><font size=5>免驚–lah，che lóng是後–來聽人講–ê，聽講hoⁿh，2013年，日本人koh發現有UFO，用真緊ê速度，tī月球表面siu̍h siu̍h siu̍h飛過來koh飛過去。</font><br><br></p>\n<p><font size=5>Kám有可能是太空pùn-sò，in看liáu m̄-tio̍h去–ah。</font><br><br></p>\n<p><font size=5>無可能，hit ê UFO，1 ê to̍h有1公里hiah長neh！</font><br><br></p>\n<p><font size=5>是較大pû ê太空pùn-sò–ā！</font><br><br></p>\n<p><font size=5>M̄-koh伊m̄是直直飛–過-去，伊koh oat來oat去，án-ne飛，koh án-ne飛。</font><br><br></p>\n<p><font size=5>Án-ne一定是he駕駛hoⁿh，lim酒醉koh tī hia駛UFO，bo̍k怪ē有1台siak tī hia！</font><br><br></p>\n<p><font size=5>Hò͘ⁿ，千萬m̄-thang o͘h，ē hông罰錢。</font><br><br></p>\n<p><font size=5>M̄-koh hiah大台ê UFO，平常時是beh chhàng tī tó？</font><br><br></p>\n<p><font size=5>Hèⁿ，che to̍h趣味ā，你kám知影，月球se̍h地球公轉，kah伊ka-tī tī hia自轉， se̍h 1 lìn ê時間，竟然是kāng款–ê。</font><br><br></p>\n<p><font size=5>Hăⁿ？Chiah tú好？He kám有啥iàu緊？</font><br><br></p>\n<p><font size=5>Nā是án-ne，伊面對地球ê hit面，永遠是kâng 1 pêng，to̍h是講，月球後壁生liáu啥款，你永遠to看bōe tio̍h。</font><br><br></p>\n<p><font size=5>Hăⁿ？Ah nā是UFO chhàng tī hia，咱ùi地球頂頭m̄ to̍h看bē tio̍h–ah。</font><br><br></p>\n<p><font size=5>Tio̍h，nā是hit pêng有外星人ê基地，咱mā看無。</font><br><br></p>\n<p><font size=5>M̄-tio̍h–ā，chit-má ê科技chiah-nī發達，射1粒衛星去kā伊hip相，mā m̄是啥物困難ê代誌–ā。</font><br><br></p>\n<p><font size=5>Ah nā伊是chhàng tī土腳底–leh。</font><br><br></p>\n<p><font size=5>Hiah大chiah ê UFO，beh chhàng tī內底，m̄ to̍h ài挖1 ê chiok大ê khang，he真費氣neh!</font><br><br></p>\n<p><font size=5>真費氣hōⁿ！</font><br><br></p>\n<p><font size=5>Nā beh chhàng 2 chiah，m̄ to̍h ài挖2 ê khang，beh chhàng 100 chiah，to̍h ài挖100 ê khang neh！</font><br><br></p>\n<p><font size=5>Ah無，to̍h kui-khì kā kui粒月球，chiâⁿ做太空基地好–ah。</font><br><br></p>\n<p><font size=5>Hăⁿ？Án-ne siuⁿ hàm–ah-lah！</font><br><br></p>\n<p><font size=5>聽講hoⁿh，月球ê表面chiok tēng，tēng-khiau-khiau，tēng-khong-khong，鑽bē –入-去，beh挖khang mā chok pháiⁿ挖。</font><br><br></p>\n<p><font size=5>Kah你ê心肝kāng款tēng-kho̍k-kho̍k。</font><br><br></p>\n<p><font size=5>Ah m̄-koh伊內底soah khang-khang-khang。</font><br><br></p>\n<p><font size=5>Kah你ê頭殼kāng款，無物件。</font><br><br></p>\n<p><font size=5>Eh！你是kah我有冤仇o͘h！</font><br><br></p>\n<p><font size=5>冤仇是無–lah，m̄-koh，你m̄是講，he表面chiok tēng，鑽bē–入-去，án-ne是beh按怎ka挖kah khang-khang-khang。</font><br><br></p>\n<p><font size=5>Nā án-ne kui-khì mài挖–ah，咱tăⁿ開始to̍h kā設計做1 ê空心–ê to̍h好。</font><br><br></p>\n<p><font size=5>Án-ne, kám講bē親像ke-kui-á kāng款，破1 ê孔，soah kui-ê變做火流星lak–落-來！</font><br><br></p>\n<p><font size=5>聽–起-來親像啥物絕招–leh，我想hoⁿh，應該是bōe–lah，tī 1970年，Apollo 13號發生意外，1 chat 15噸ê火箭lak tī月球表面。</font><br><br></p>\n<p><font size=5>Ŏ͘，驚–死-人，hiah重lak–落-去，án-ne ē地動neh。</font><br><br></p>\n<p><font size=5>Hèⁿ ā，hiàng時，khǹg tī月球面頂ê 1台機器，to̍h有去記錄tio̍h地動，結果án-chóaⁿ你kám知，hit ê地動竟然liân-sòa搖3點鐘。</font><br><br></p>\n<p><font size=5>Hăⁿ-à？Nah ū可能–lah！</font><br><br></p>\n<p><font size=5>He月球hoⁿh，nā內面是cha̍t-pak–ê，án-ne伊kan-na ē搖1分鐘，nā beh搖kah 3點鐘，to̍h真正有可能是空心–ê-ō͘。</font><br><br></p>\n<p><font size=5>驚–死-人，是siáng有本事舞chiah大條！</font><br><br></p>\n<p><font size=5>你kám ē記–leh，進前有1段時間，chhui-bîn chiok時行，chhui-bîn chiâⁿ趣味neh，真濟人hông chhui-bîn了後，ē講出伊ê前世是siáng，teh做啥物代誌。</font><br><br></p>\n<p><font size=5>Hèⁿ，我ē記–eh，hit ê時陣我mā想beh知影我前世是siáng，凡勢~是tó 1 ê國家ê公主。</font><br><br></p>\n<p><font size=5>好，無咱來試看māi，來，你看我the̍h–ê chit塊錶á，hàiⁿ來hàiⁿ去~hàiⁿ來hàiⁿ去，你chit-má真ài睏，你慢慢á睏去–ah。</font><br><br></p>\n<p><font size=5>我睏去–ah。</font><br><br></p>\n<p><font size=5>請問你是啥物人？</font><br><br></p>\n<p><font size=5>我是1 ê做工á人。</font><br><br></p>\n<p><font size=5>請問你teh做啥物工程？</font><br><br></p>\n<p><font size=5>Gún ê工作室，teh製造月球。</font><br><br></p>\n<p><font size=5>Hăⁿ？月球是lín製造–ê？Lín是án-chóaⁿ製造–ê？</font><br><br></p>\n<p><font size=5>Goán先製造1 ê圓形ê框，用太空船kā伊拖去天頂，chiah ùi內面kā伊tah–起-來。</font><br><br></p>\n<p><font size=5>To̍h是án-ne，當初hit ê人去hông chhui-bîn了後，伊講–出-來ê代誌，聽–起-來chok hàm，m̄-koh伊講–ê kah咱頭前所講ê hit kóa推論，竟然tàu ē–起-來。</font><br><br></p>\n<p><font size=5>Eh，你nah ē無接話。</font><br><br></p>\n<p><font size=5>我koh teh睏。</font><br><br></p>\n<p><font size=5>Hó–起-來-ah-lah！月娘曝kha-chhng–a。</font><br><br></p>\n<p><font size=5>M̀？Chit-má kúi點–ah？</font><br><br></p>\n<p><font size=5>睏–起-來-ah hōⁿ，khah精神–leh，我koh beh kā你講1件chok奇怪ê代誌。</font><br><br></p>\n<p><font size=5>好，我醒–ah，你講。</font><br><br></p>\n<p><font size=5>你知影–無，咱平常時看tio̍h ê日頭，kā暗時看tio̍h ê月娘，是kāng款大粒neh！</font><br><br></p>\n<p><font size=5>Hăⁿ？真–ê-o͘h？我lóng無注意–過neh。</font><br><br></p>\n<p><font size=5>你後回hoⁿh，nā是出日頭，你to̍h去kā伊斟酌看，出力看，看kám是án-ne。</font><br><br></p>\n<p><font size=5>He目睭ē青盲–lah。</font><br><br></p>\n<p><font size=5>Aih-iò͘，nah ē hiah歹騙。</font><br><br></p>\n<p><font size=5>是講，你今á日講–ê，tàu底是真–ê a̍h是假–ê？</font><br><br></p>\n<p><font size=5>我a̍h知，我講話a̍h無teh負責–ê。</font><br><br></p>\n<p><font size=5>無負責koh敢講kah chiah大聲。</font><br><br></p>\n<p><font size=5>Án-ne咱今á日感謝ta̍k-ke收聽「台語講怪奇」，我是Ko͘-chiáu，我是A-chin in ang，咱後回再會ŏ͘！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí Kóng Koài-kî”.</font>\n<br><br><p>\n\n<p><font size=5>Ta̍k-ke hó, góa sī  Ko͘-chiáu, góa sī A-chin in ang.</font><br><br></p>\n<p><font size=5>Lán chit ê chiat-bo̍k sī beh iōng Tâi-gí lâi kā ta̍k-ke siāu-kài chit ê sè-kài siōng, chin chē kî-kî-koài-koài ê tāi-chì.</font><br><br></p>\n<p><font size=5>Iōng Tâi-gí lâi piáu-hiān, ǹg-bāng ta̍k-ke thiaⁿ liáu ē kám-kak chhù-bī.</font><br><br></p>\n<p><font size=5>Téng 1 hôe lán siāu-kài–ê sī, Bêng tè-kok tú–tio̍h ê 1 kiāⁿ chok soe ê tāi-chì, kin-á-ji̍t tē 3 chhut, lán beh lâi kóng–ê sī “Goe̍h-niû ê pì-bi̍t”, ta̍k-ê lóng khòaⁿ–kòe ê goe̍h-niû, tàu-té ū siáⁿ-mih koài-kî–leh!</font><br><br></p>\n<p><font size=5>Tán–leh tán–leh, lí beh siāu-kài–ê, èng-kai m̄-sī beh kóng, ū lâng thau-the̍h in ang ê sian-tan, poe ùi goe̍h-niû–khì hit ê kò͘-sū hoⁿh.</font><br><br></p>\n<p><font size=5>M̄-sī m̄-sī, lán beh kóng–ê, m̄-sī hit khoán khi-phiàn gín-á ê kò͘-sū.</font><br><br></p>\n<p><font size=5>Ŏ͘? Ah bô, lán beh kóng–ê, sī siáⁿ-mih-khoán ê kò͘-sū?</font><br><br></p>\n<p><font size=5>Lán beh kóng–ê, sī phiàn tōa-lâng ê kò͘-sū.</font><br><br></p>\n<p><font size=5>Eh! Lí báng o͘-pe̍h kâng phiàn ŏ͘!</font><br><br></p>\n<p><font size=5>Tī 1969 nî, choân sè-kài siōng tōa ê sin-bûn, to̍h sī jîn-lūi thâu 1 hôe teng-lio̍k goe̍h-kiû.</font><br><br></p>\n<p><font size=5>Beh khì kā hit lia̍p sian-tan chhiúⁿ–tńg-lâi.</font><br><br></p>\n<p><font size=5>Sòa-lo̍h-lâi, Bí-kok ê thài-khong-jîn, to̍h it-ti̍t khì, it-ti̍t khì, it-ti̍t khì.</font><br><br></p>\n<p><font size=5>Kám sī chhōe bô hit lia̍p sian-tan?</font><br><br></p>\n<p><font size=5>Hó͘, lí sī ū jōa ài hit lia̍p sian-tan–lah!</font><br><br></p>\n<p><font size=5>Ah bô–leh, kám sī beh khì bé thò͘-á pâi môa-chî?</font><br><br></p>\n<p><font size=5>Jiân-āu, kòe bô kúi tang, tī 1972 nî í-āu, to̍h bô lâng koh khì goe̍h-kiû–ā.</font><br><br></p>\n<p><font size=5>Án-ne it-tēng sī he thò͘-á pâi môa-chî bô hó-chia̍h.</font><br><br></p>\n<p><font size=5>Thiaⁿ kóng hoⁿh, sī tī goe̍h-kiû bīn-téng, khì tú tio̍h gōa-chheⁿ-lâng!</font><br><br></p>\n<p><font size=5>Nah ē bô lia̍h 2 chiah-á tńg-lâi gián-kiù khòaⁿ-māi–leh.</font><br><br></p>\n<p><font size=5>Nah ū khó-lêng, lí ka siūⁿ khòaⁿ-māi, jîn-lūi bú hiah kú, khai hiah chē chîⁿ, chiah ū hoat-tō͘ teng-lio̍k goe̍h-kiû, kiat-kó lâng í-keng chhoân piān-piān tī hia leh tán–lí, eh, che gún ê tē-pôaⁿ neh, lí sī beh chhòng-siáⁿ!</font><br><br></p>\n<p><font size=5>Cháu hiah hn̄g khì kàu goe̍h-kiû, soah khì hông khióng-hat–o͘h!</font><br><br></p>\n<p><font size=5>Hèⁿ ā, koh siūⁿ beh kâng lia̍h 2 chiah tńg–lâi, lí chia̍h khah bái–leh-lah.</font><br><br></p>\n<p><font size=5>Án-ne kóng, goe̍h-niû téng-bīn, chin-chiàⁿ ū gōa-chheⁿ-lâng o͘h!</font><br><br></p>\n<p><font size=5>Ū a̍h bô góa sī m̄-káⁿ kóng–lah, m̄-koh thiaⁿ-kóng hoⁿh, in m̄-nā tú tio̍h gōa-chheⁿ-lâng, koh ū khòaⁿ tio̍h chiâⁿ kú í-chêng, siak tī hia ê UFO, koh ū m̄-chai gōa-kú chìn-chêng ê siâⁿ-chhī kiàn-tio̍k-bu̍t.</font><br><br></p>\n<p><font size=5>Hăⁿ? Chiah-nī koài-kî ê tāi-chì, góa nah ē lóng m̄-bat thiaⁿ–kòe.</font><br><br></p>\n<p><font size=5>In-ūi Bí-kok chèng-hú kā chit kóa tāi-chì lóng am-khàm–khí-lâi, m̄ hō͘ lâng chai-iáⁿ.</font><br><br></p>\n<p><font size=5>Āi-iò͘, ah lí kā chit kóa tāi-chì kóng–chhut-lâi, kám ē hō͘ lâng chhâ chúi-pió.</font><br><br></p>\n<p><font size=5>Bián-kiaⁿ–lah, che lóng sī āu–lâi thiaⁿ lâng kóng–ê, thiaⁿ kóng hoⁿh, 2013 nî, Ji̍t-pún-lâng koh hoat-hiān ū UFO, iōng chin kín ê sok-tō͘, tī goe̍h-kiû piáu-bīn siu̍h siu̍h siu̍h poe kòe-lâi koh poe kòe-khì.</font><br><br></p>\n<p><font size=5>Kám ū khó-lêng sī thài-khong pùn-sò, in khòaⁿ liáu m̄-tio̍h khì–ah.</font><br><br></p>\n<p><font size=5>Bô khó-lêng, hit ê UFO, 1 ê to̍h ū 1 kong-lí hiah tn̂g neh!</font><br><br></p>\n<p><font size=5>Sī khah tōa pû ê thài-khong pùn-sò–ā!</font><br><br></p>\n<p><font size=5>M̄-koh i m̄ sī ti̍t-ti̍t poe–kòe-khì, i koh oat lâi oat khì, án-ne poe, koh án-ne poe.</font><br><br></p>\n<p><font size=5>Án-ne it-tēng sī he kà-sú hoⁿh, lim chiú-chùi koh tī hia sái UFO, bo̍k-koài ē ū 1 tâi siak tī hia!</font><br><br></p>\n<p><font size=5>Hò͘ⁿ, chhian-bān m̄-thang o͘h, ē hông hoa̍t-chîⁿ.</font><br><br></p>\n<p><font size=5>M̄-koh hiah tōa tâi ê UFO, pêng-siông sî sī beh chhàng tī tó?</font><br><br></p>\n<p><font size=5>Hèⁿ, che to̍h chhù-bī ā, lí kám chai-iáⁿ, goe̍h-kiû se̍h tē-kiû kong-choán, kah i ka-tī tī hia chū-choán, se̍h 1 lìn ê sî-kan, kèng-jiân sī kāng-khoán–ê.</font><br><br></p>\n<p><font size=5>Hăⁿ? Chiah tú hó? He kám ū siáⁿ iàu-kín?</font><br><br></p>\n<p><font size=5>Nā sī án-ne, i bīn-tùi tē-kiû ê hit bīn, éng-oán sī kâng 1 pêng, to̍h sī kóng, goe̍h-kiû āu-piah seⁿ liáu siáⁿ-khoán, lí éng-oán to khòaⁿ bōe tio̍h.</font><br><br></p>\n<p><font size=5>Hăⁿ? Ah nā sī UFO chhàng tī hia, lán ùi tē-kiû téng-thâu m̄ to̍h khòaⁿ bē tio̍h–ah.</font><br><br></p>\n<p><font size=5>Tio̍h, nā sī hit pêng ū gōa-chheⁿ-lâng ê ki-tē, lán mā khòaⁿ bô.</font><br><br></p>\n<p><font size=5>M̄ tio̍h–ā, chit-má ê kho-ki chiah-nī hoat-ta̍t, siā 1 lia̍p ōe-chhiⁿ khì kā i hip siōng, ma m̄ sī siáⁿ-mih khùn-lân ê tāi-chì–ā.</font><br><br></p>\n<p><font size=5>Ah nā i sī chhàng tī thô͘-kha té–leh.</font><br><br></p>\n<p><font size=5>Hiah tōa chiah ê UFO, beh chhàng tī lāi-té, m̄ to̍h ài ó͘ 1 ê chiok tōa ê khang, he chin hùi-khì neh!</font><br><br></p>\n<p><font size=5>Chin hùi-khì hōⁿ!</font><br><br></p>\n<p><font size=5>Nā beh chhàng 2 chiah, m̄ to̍h ài ó͘ 2 ê khang, beh chhàng 100 chiah, to̍h ài ó͘ 100 ê khang neh!</font><br><br></p>\n<p><font size=5>Ah bô, to̍h kui-khì kā kui lia̍p goe̍h-kiû, chiâⁿ chò thài-khong ki-tē hó–ah.</font><br><br></p>\n<p><font size=5>Hăⁿ? Án-ne siuⁿ hàm–ah-lah!</font><br><br></p>\n<p><font size=5>Thiaⁿ kóng hoⁿh, goe̍h-kiû ê piáu-bīn chiok tēng, tēng-khiau-khiau tēng-kho̍k-kho̍k, chǹg bē–ji̍p-khì, beh ó͘ khang mā chok pháiⁿ ó͘.</font><br><br></p>\n<p><font size=5>Kah lí ê sim-koaⁿ kāng-khoán tēng-kho̍k-kho̍k.</font><br><br></p>\n<p><font size=5>Ah m̄-koh i lāi-té soah khang-khang-khang.</font><br><br></p>\n<p><font size=5>Kah lí ê thâu-khak kāng-khoán, bô mi̍h-kiāⁿ.</font><br><br></p>\n<p><font size=5>Eh! Lí sī kah góa ū oan-siû o͘h!</font><br><br></p>\n<p><font size=5>Oan-siû sī bô–lah, m̄-koh lí m̄ sī kóng, he piáu-bīn chiok tēng, chǹg bē–ji̍p-khì, án-ne sī beh án-nóa ka ó͘ kah khang-khang-khang.</font><br><br></p>\n<p><font size=5>Nā án-ne kui-khì mài ó͘–ah, lán tăⁿ khai-sí to̍h kā siat-kè chò 1 ê khang-sim–ê to̍h hó.</font><br><br></p>\n<p><font size=5>Án-ne, kám kóng bē chhin-chhiūⁿ ke-kui-á kāng-khoán, phòa 1 ê khang, soah kui-ê piàn-chò hóe-liû-chhiⁿ lak–lo̍h-lâi!</font><br><br></p>\n<p><font size=5>Thiaⁿ–khí-lâi chhin-chhiūⁿ siáⁿ-mih choa̍t-chiau–leh, góa siūⁿ hoⁿh, èng-kai sī bōe–lah, tī 1970 nî, Apollo 13 hō hoat-seng ì-gōa, 1 chat 15 tòng ê hóe-chìⁿ lak tī goe̍h-kiû piáu-bīn.</font><br><br></p>\n<p><font size=5>Ŏ͘-ò͘, kiaⁿ–sí-lâng, hiah tāng lak–lo̍h-khì, án-ne ē tē-tāng neh.</font><br><br></p>\n<p><font size=5>Hèⁿ ā, hiàng sî, khǹg tī goe̍h-kiû bīn-téng ê 1 tâi ki-khì, to̍h ū khì kì-lio̍k tio̍h tē-tāng, kiat-kó án-chóaⁿ lí kám chai, hit ê tē-tāng kèng-jiân liân-sòa iô 3 tiám-cheng.</font><br><br></p>\n<p><font size=5>Hăⁿ-à? Nah ū khó-lêng–lah!</font><br><br></p>\n<p><font size=5>He goe̍h-kiû hoⁿh, nā lāi-bīn sī cha̍t-pak–ê, án-ne i kan-na ē iô 1 hun-cheng, nā beh iô kah 3 tiám-cheng, to̍h chin-chiàⁿ ū khó-lêng sī khang-sim–ê-ō͘.</font><br><br></p>\n<p><font size=5>Kiaⁿ–sí-lâng, sī siáng ū pún-sū bú chiah tōa-tiâu!</font><br><br></p>\n<p><font size=5>Lí kám ē kì–leh, chìn-chêng ū 1 tōaⁿ sî-kan, chhui-bîn chiok sî-kiâⁿ, chhui-bîn chiâⁿ chhù-bī neh, chin-chē lâng hông chhui-bîn liáu-āu, ē kóng chhut i ê chêng-sè si siáng, teh chò siáⁿ-mih tāi-chì.</font><br><br></p>\n<p><font size=5>Hèⁿ, góa ē kì–eh, hit ê sî-chūn góa mā siūⁿ beh chai-iáⁿ góa chêng-sè sī siáng, hoān-sè~sī tó 1 ê kok-ka ê kong-chú.</font><br><br></p>\n<p><font size=5>Hó, bô lán lâi chhì khòaⁿ-māi, lâi, lí khóaⁿ góa the̍h–ê chit tè pió-á, hàiⁿ lâi hàiⁿ khì, hàiⁿ lâi hàiⁿ khì, lí chit-má chin ài khùn, lí bān-bān-á khùn khì–ah.</font><br><br></p>\n<p><font size=5>Góa khùn khì–ah.</font><br><br></p>\n<p><font size=5>Chhiáⁿ-mn̄g lí sī siáⁿ-mih lâng?</font><br><br></p>\n<p><font size=5>Góa sī 1 ê chò-kang-á-lâng.</font><br><br></p>\n<p><font size=5>Chhiáⁿ-mn̄g lí teh chò siáⁿ-mih kang-têng?</font><br><br></p>\n<p><font size=5>Gún ê kang-chok-sek, teh chè-chō goe̍h-kiû.</font><br><br></p>\n<p><font size=5>Hăⁿ? Goe̍h-kiû sī lín chè-chō–ê? Lín sī án-chóaⁿ chè-chō–ê?</font><br><br></p>\n<p><font size=5>Goán seng chè-chō 1 ê îⁿ-hêng ê kheng, iōng thài-khong-chûn kā i thoa khì thiⁿ-téng, chiah ùi lāi-bīn kā i tah–khí-lâi.</font><br><br></p>\n<p><font size=5>To̍h sī án-ne, tong-chho͘ hit ê lâng khì hông chhui-bîn liáu-āu, i kóng–chhut-lâi ê tāi-chì, thiaⁿ–khí-lâi chok hàm, m̄-koh i kóng–ê kah lán thâu-chêng só͘ kóng ê hit kóa chhui-lūn, kèng-jiân tàu ē–khí-lâi.</font><br><br></p>\n<p><font size=5>Eh, lí nah ē bô chiap ōe.</font><br><br></p>\n<p><font size=5>Góa koh teh khùn.</font><br><br></p>\n<p><font size=5>Hó–khí-lâi-ah-lah! Goe̍h-niû pha̍k kha-chhng–a.</font><br><br></p>\n<p><font size=5>M̀? Chit-má kúi tiám–ah?</font><br><br></p>\n<p><font size=5>Khùn–khí-lâi-ah hōⁿ, khah cheng-sîn–leh, góa koh beh kā lí kóng 1 kiāⁿ chok kî-koài ê tāi-chì.</font><br><br></p>\n<p><font size=5>Hó, góa chhíⁿ–ah, lí kóng.</font><br><br></p>\n<p><font size=5>Lí chai-iáⁿ–bô, lán pêng-siông sî khòaⁿ tio̍h ê ji̍t-thâu, kā àm-sî khòaⁿ tio̍h ê goe̍h-niû, sī kāng-khoán tōa lia̍p neh!</font><br><br></p>\n<p><font size=5>Hăⁿ? Chin–ê-o͘h? Góa lóng bô chù-ì–kòe neh.</font><br><br></p>\n<p><font size=5>Lí āu-hôe hoⁿh, nā sī chhut ji̍t-thâu, lí to̍h khì kā i chim-chiok khòaⁿ, chhut-la̍t khòaⁿ, khòaⁿ kám sī án-ne.</font><br><br></p>\n<p><font size=5>He ba̍k-chiu ē chheⁿ-mê–lah.</font><br><br></p>\n<p><font size=5>Aih-iò͘, nah ē hiah pháiⁿ phiàn.</font><br><br></p>\n<p><font size=5>Sī kóng, lí kin-á-ji̍t kóng–ê, tàu-té sī chin–ê a̍h-sī ké–ê?</font><br><br></p>\n<p><font size=5>Góa a̍h chai, góa kóng-ōe a̍h bô teh hū-chek–ê.</font><br><br></p>\n<p><font size=5>Bô hū-chek koh káⁿ kóng kah chiah tōa siaⁿ.</font><br><br></p>\n<p><font size=5>Án-ne lán kin-á-ji̍t kám-siā ta̍k-ke siu-thiaⁿ “Tâi-gí Kóng Koài-kî”, góa sī Ko͘-chiáu, góa sī A-chin in ang, lán āu-hôe chài-hōe ŏ͘!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","月娘ê秘密","外星人基地","人造天體"]},{"title":"【台語講怪奇】 EP04-四千外年前ê印度，竟然發生過核子戰爭？","url":"/%5Bobject%20Object%5D/kongkoaiki04/","content":"<p><a href=\"https://youtu.be/S5MwDYAaXV8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ea436671-d698-4b07-a4d0-d1ef55e6c521\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5YQlgCQuYD8Vwew9Re0Fzy\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/_-awr9NNmmFZ23rt51\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep04-%E6%AD%BB%E4%BA%A1%E5%B4%99%E5%8F%A4%E5%9F%8E-t%C3%A2i-g%C3%AD-k%C3%B3ng-ko%C3%A0i-k%C3%AE-s%C3%AD-b%C3%B4ng-l%C5%ABn-ko-si%C3%A2%E2%81%BF/id1730745763?i=1000664030335\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>Tī 1922年，teh印度MohenjoDaro chit ê所在，發現1 ê古城，因為chit ê城，起teh水邊á ê山崙頂頭，人ka hō做死亡崙古城。</font><br><br></p>\n<p><font size=5>古城四界攏有，印度chit ê死亡崙古城kám有khah怪奇？</font><br><br></p>\n<p><font size=5>有o͘h！Chit ê古城上有名–ê，to̍h是真chē人懷疑講，khah早tī chia發生過核子戰爭。</font><br><br></p>\n<p><font size=5>古早時戰來戰去，che定定有–ê-lah，m̄-koh，你講核子戰爭，che kám有啥證據，你是m̄通烏白講ŏ͘！</font><br><br></p>\n<p><font size=5>Che m̄是我烏白講，che是聽人講–ê-lah！</font><br><br></p>\n<p><font size=5>Ŏ͘？別人是án怎講–ê？</font><br><br></p>\n<p><font size=5>Tī印度，有1 ê 3500年前，流傳–落-來ê故事，內底是teh講1場古早時代所發生ê戰爭。</font><br><br></p>\n<p><font size=5>所擺是3500年前ê戰爭。</font><br><br></p>\n<p><font size=5>M̄是–lah，當初講故事ê人mā是聽人講–ê，戰爭是閣khah久進前，差不多4600年前所發生ê代誌。</font><br><br></p>\n<p><font size=5>Hăⁿ？Hiah久進前發生ê事件，kah核子戰爭有啥關係？</font><br><br></p>\n<p><font size=5>聽講in 2 pêng teh相戰ê時陣，m̄-nā有giâ刀ê軍隊，閣有teh天頂飛ê UFO，tī hiah射飛彈。</font><br><br></p>\n<p><font size=5>啥物？Hit ê時陣to̍h有飛彈？</font><br><br></p>\n<p><font size=5>Hèⁿ ā，in 2 pêng ê boss攏駛UFO，teh天頂射來射去，pin-pin-piàng-piàng，閣有1台UFO，飛去3 ê城市頂頭，原子彈ka結–lòe，pòng，大爆炸！</font><br><br></p>\n<p><font size=5>Ái-iò͘，che nah是戰爭chiàn-cheng？聽–起-來根本to̍h是大屠殺–mah！</font><br><br></p>\n<p><font size=5>He爆炸ê光，親像日頭hiah-nī鑿目，城內ê人攏總死了了，khah遠ê所在，hit寡兵á，身軀攏to̍h火，裝備趕緊thǹg–落-來，隨時to̍h跳–落-去水內底浸。</font><br><br></p>\n<p><font size=5>Kah hiah奇，hit ê時代to̍h有UFO，閣有原子彈，che真正有夠怪奇，你m̄-tio̍h講ho͘khah詳細–leh？</font><br><br></p>\n<p><font size=5>有趣味hōⁿ，我專工去chhōe hit ê故事出來看，發現1件閣khah怪奇ê代誌！</font><br><br></p>\n<p><font size=5>Hăⁿ？緊講緊講。</font><br><br></p>\n<p><font size=5>Hit ê故事內底，根本to無寫tio̍h啥物tī天頂teh飛ê戰車–lah，飛彈–lah，原子彈hit寡物件。</font><br><br></p>\n<p><font size=5>Eh！你頭tú-á講chiah久，攏是teh烏白chòaⁿ o͘h？你無彩我ê時間！</font><br><br></p>\n<p><font size=5>Eh eh，m̄是–lah，我頭起先tio̍h有講，che是聽人講–ê，聽人講–ê無teh負責–ê-lah！</font><br><br></p>\n<p><font size=5>Chit寡有–ê無–ê是聽siáng講–ê？叫伊出來負責！</font><br><br></p>\n<p><font size=5>Chit件代誌，上早是瑞士1 ê足有名ê tio̍h獎ê作家講–ê，伊tī 1968年出1本冊，內面寫講，古早古早，有真chē無法度解說ê代誌，攏是外星人舞–ê。</font><br><br></p>\n<p><font size=5>Tio̍h獎ê作家？伊是tio̍h啥物獎？</font><br><br></p>\n<p><font size=5>伊the̍h tio̍h 1991年，笑詼Nobel賞。</font><br><br></p>\n<p><font size=5>莫怪伊會tio̍h chit ê獎。</font><br><br></p>\n<p><font size=5>好，咱轉來講今á日ê主題，印度ê死亡崙古城。</font><br><br></p>\n<p><font size=5>Ĕ？Tio̍h hoⁿh，聽tio̍h UFO，soah差1點á bē記chit咱今á日ê主題。</font><br><br></p>\n<p><font size=5>Chit ê遺跡是teh 1922年發現–ê，伊規劃kah kán-ná棋盤–leh，城市內底ê交通真利便。</font><br><br></p>\n<p><font size=5>Án-ne應該是先kā城市規劃好chiah起–ê，m̄-chiah有法度kā路起做棋盤形。</font><br><br></p>\n<p><font size=5>Chit ê城市ê建築足先進，兩層樓ê厝，ta̍k間攏有馬桶，閣有規劃代先ê下水道系統。</font><br><br></p>\n<p><font size=5>幾千年前neh，竟然有下水道ê設計！</font><br><br></p>\n<p><font size=5>而且chit ê城市規模足大，專家研究，當時應該差不多有4萬人tòa tī chia。</font><br><br></p>\n<p><font size=5>想bē到印度人ê祖先chiah-nī-á厲害！</font><br><br></p>\n<p><font size=5>是m̄是印度人ê祖先，che to̍h歹講–à，因為挖–出-來ê物件，頂頭ê文字kah印度文無kâng，無人看有。</font><br><br></p>\n<p><font size=5>所擺hit ê文明已經滅亡–ah？是án怎無–去-ê，4萬人neh，上無mā應該有留1寡線索hông研究。</font><br><br></p>\n<p><font size=5>若講tio̍h古早文明ê滅亡，一般咱想–tio̍h-ê，攏是hit幾ê理由，天災–lah，戰爭–lah！</font><br><br></p>\n<p><font size=5>無的確是外星人kā in接–轉-去！</font><br><br></p>\n<p><font size=5>Mài未曾未to̍h先牽去外星人hia，外星人mā是蓋無辜，我本底是beh接講，凡勢是破病死了了–ah。</font><br><br></p>\n<p><font size=5>M̄是外星人án-ne to̍h無趣味–ā，好–lah，好–lah，無是tó 1款你講看māi？</font><br><br></p>\n<p><font size=5>咱拄chiah有講–tio̍h，chit ê城市起teh水邊á，經過專家ê研究，khah早in bat hō͘水淹幾nā擺，有人講in擋bōe牢，搬走–ah！</font><br><br></p>\n<p><font size=5>M̄-koh水若退，to̍h會使轉去–ā，無，chiah-nī-á大ê城市，規ê放ho͘去，m̄是足phah-sńg。</font><br><br></p>\n<p><font size=5>Hèⁿ–ā，hit ê時代，你是beh搬去tó位，chiah有法度ta̍k間厝攏有便所通khû！</font><br><br></p>\n<p><font size=5>便所kám是重點？</font><br><br></p>\n<p><font size=5>Eh！便所蓋重要neh，he是咱已經慣勢–ah，無感覺，你若搬去無便所ê所在tòa，你to̍h知–lah！</font><br><br></p>\n<p><font size=5>想想–leh，án-ne講mā是tio̍h–lah！叫我搬去無便所ê所在tòa，我chiah無ài。</font><br><br></p>\n<p><font size=5>而且便所mā m̄是凊彩起tio̍h好，teh起進前tio̍h ài先挖下水道chiah會使neh，he大工程o͘h！</font><br><br></p>\n<p><font size=5>Ĕ？下水道？M̀，Kám會是in當初淹水ê時，大水流入去下水道，滿–khài，soah規ê he攏浮–起-來。</font><br><br></p>\n<p><font size=5>臭1 ē soah無人敢tòa！</font><br><br></p>\n<p><font size=5>心理創傷meh！</font><br><br></p>\n<p><font size=5>其實hoⁿh，當初teh挖死亡崙古城ê過程，閣有挖tio̍h 40外副ê死人骨頭，有ê規陣死teh路中央，有ê死tī厝內。</font><br><br></p>\n<p><font size=5>是臭–死-ê a̍h是去hō͘水淹死–ê？</font><br><br></p>\n<p><font size=5>拜託–eh，臭死–ê是看會出來–o͘h！</font><br><br></p>\n<p><font size=5>Nah會看bē出–來？你看伊ê手是m̄是掩tĕ鼻孔hia–a。</font><br><br></p>\n<p><font size=5>Ah若1肢手掩teh嘴–eh，另外1肢手khǹg teh腹肚hia，你kám會講伊是笑死–ê？</font><br><br></p>\n<p><font size=5>啥？閣有挖tio̍h笑死–ê！</font><br><br></p>\n<p><font size=5>無–lah！</font><br><br></p>\n<p><font size=5>Án-ne hit寡人to̍h是hō͘水淹死–ê-mah！</font><br><br></p>\n<p><font size=5>我認為m̄是，若是做大水淹死–ê，應該會chia 1-ê hia 1-ê án-ne，若真正水siuⁿ大，規ê沖了了，mā bōe講規陣死teh路中央chiahtio̍h–ā。</font><br><br></p>\n<p><font size=5>有道理，而且in規陣倒tī hia，to̍h是講事件發生了後，攏無人轉來整理，若是4萬人沖了了，無可能留he幾ê，án-ne，kám會是戰爭ê關係？</font><br><br></p>\n<p><font size=5>戰爭是1種講法，因為死亡崙古城滅亡ê時陣，拄好是Á-lī-àn人四界發動戰爭ê年代。</font><br><br></p>\n<p><font size=5>所以–à，in真有可能是去hō͘ Á-lī-àn人phah–死-ê！</font><br><br></p>\n<p><font size=5>Ah m̄-koh tòa 4萬人ê所在，若是戰爭，應該會死chiâⁿchē人–ā，chhun–ê人–leh？連骨頭tio̍h揣無–ō͘，閣再講，in文明發展hiah-nī-á懸，beh kah人相戰kám會輸？</font><br><br></p>\n<p><font size=5>若連骨頭to̍h揣無，án-ne mā無可能是破病死–ê，若有真chē人破病，死kah bē赴埋，一定會挖tio̍h真chē骨頭chiah tio̍h。</font><br><br></p>\n<p><font size=5>Hèⁿ–à，in滅亡ê因端，過四千外年，已經揣無證據–ah，後–來tī hit ê所在活動ê人，對chit ê古城ê代誌，完全無任何ê記錄。</font><br><br></p>\n<p><font size=5>Ŏa-à，in人緣chiah-nī bái nih，攏無朋友通kā in祭拜–o͘h！</font><br><br></p>\n<p><font size=5>To̍h是án-ne，完全死無人知neh，閣有1件足奇怪ê代誌，當初teh挖chit ê古城ê時陣，挖tio̍h足chē玻璃。</font><br><br></p>\n<p><font size=5>Kám講hit ê時代to̍h發明玻璃–ā？</font><br><br></p>\n<p><font size=5>M̄是，hia ah無挖tio̍h啥玻璃罐á，m̄-koh hit kho͘圍á，規土腳攏是碎糊糊ê玻璃，甚至連壁頂mā有，in to̍h kā he玻璃，送去實驗室研究。</font><br><br></p>\n<p><font size=5>Kám有研究出啥物怪奇ê代誌？</font><br><br></p>\n<p><font size=5>Hò͘，一研究–lòe，驚死人，he玻璃竟然是普通ê土砂，經過1400度燒–過，然後溫度雄雄降–lòe，chiah會變做hit款玻璃。</font><br><br></p>\n<p><font size=5>Ái-iò͘，1400度，是發生啥物代誌，燒kah按呢生？</font><br><br></p>\n<p><font size=5>後–來inchiah發見講，he竟然是1 ê爆炸ê現場。</font><br><br></p>\n<p><font size=5>Chiah拄好，咱進前chiah講到王恭廠大爆炸，chit回又閣是爆炸！</font><br><br></p>\n<p><font size=5>Chit ê爆炸，無輸王恭廠hit ê，ùi爆炸ê中心tùi外圍算–出-去，1000公尺以內，所有ê厝攏總無–去。</font><br><br></p>\n<p><font size=5>驚–死，che爆炸ê規模chiah-nī-á大，規ê城市to̍h因為án-ne無去，mā講ē得過–lah！</font><br><br></p>\n<p><font size=5>發現chit ê遺跡到taⁿ已經超過100冬–a，100冬前ê專家，完全想無che是啥物狀況！</font><br><br></p>\n<p><font size=5>Kám會是去hō͘火流星kiat–tio̍h？</font><br><br></p>\n<p><font size=5>哪有一日到暗teh火流星，無hiah拄好–lah，chit件代誌一直到幾十冬了後，科技發展–起-來，有人kā in當初挖–tio̍h ê骨頭the̍h去化驗，竟然驗出有輻射留teh頂頭ŏ͘！</font><br><br></p>\n<p><font size=5>Hăⁿ–à，莫怪會有人主張講，古早時發生過核子戰爭。</font><br><br></p>\n<p><font size=5>He to̍h是hit當陣拄好是冷戰時期，ta̍k-ke足驚會發生核子戰爭，m̄ chiah會想tio̍h beh去驗看māi。</font><br><br></p>\n<p><font size=5>是講，超過4000年–ah，kám閣驗會出輻射？</font><br><br></p>\n<p><font size=5>我a̍h知，有ê人講有，有ê人講無，我想應該是無–lah！</font><br><br></p>\n<p><font size=5>你nah ē-tàng確定？</font><br><br></p>\n<p><font size=5>若有輻射，kám有可能開放hō͘人去hia chhit-thô。</font><br><br></p>\n<p><font size=5>Hia閣有開放–o͘h？Án-ne若有人beh去印度chhit-thô，ē-tàng去hit ê所在行行看看–leh hoⁿh！</font><br><br></p>\n<p><font size=5>Chit-má若去印度是看bōe-tio̍h–eh-lah！</font><br><br></p>\n<p><font size=5>Hăⁿ？你又閣teh kă騙？</font><br><br></p>\n<p><font size=5>M̄是–lah，發見古城ê hit ê所在，後–來因為Pakistan獨立建國，to̍h變做Pakistan ê領土。</font><br><br></p>\n<p><font size=5>Ŏ͘，是án-ne o͘h，我想講你閣teh kā我騙！</font><br><br></p>\n<p><font size=5>無–lah，我nah會敢kā你騙，nā準講是kā你騙，橫直he攏mā是聽人講–ê，我是無teh負責–ê ŏ͘！</font><br><br></p>\n<p><font size=5>無負責閣敢講kah chiah大聲！</font><br><br></p>\n<p><font size=5>Án-ne感謝ta̍k家今á日來收聽「台語講怪奇」，我是Niau-tāu，我是Chiá-siông，咱後回再會ŏ͘！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí Kóng Koài-kî”.</font>\n<br><br><p>\n\n<p><font size=5>Tī 1922 nî, teh Ìn-tō͘ MohenjoDaro chit ê só͘-chāi, hoat-hiān 1 ê kó͘-siâⁿ, in-ūi chit ê siâⁿ, khí teh chúi-piⁿ-á ê soaⁿ-lūn téng-thâu, lâng ka hō-chò “Sí-bông-lūn Kó͘-siâⁿ”.</font><br><br></p>\n<p><font size=5>Kó͘-siâⁿ sì-kè lóng ū, Ìn-tō͘ chit ê Sí-bông-lūn Kó͘-siâⁿ kám ū khah koài-kî?</font><br><br></p>\n<p><font size=5>Ū o͘h! Chit ê kó͘-siâⁿ siōng ū-miâ–ê, to̍h sī chin chē lâng hoâi-gî kóng, khah chá tī chia hoat-seng kòe he̍k-chú chiàn-cheng.</font><br><br></p>\n<p><font size=5>Kó͘-chá-sî chiàn lâi chiàn khì, che tiāⁿ-tiāⁿ ū–ê-lah. m̄-koh, lí kóng he̍k-chú chiàn-cheng, che kám ū siáⁿ chèng-kù, lí sī m̄-thang o͘-pe̍h-kóng ŏ͘!</font><br><br></p>\n<p><font size=5>Che m̄-sī góa o͘-pe̍h-kóng, che sī thiaⁿ lâng kóng–ê-lah!</font><br><br></p>\n<p><font size=5>Ŏ͘? Pa̍t-lâng sī án-chóaⁿ kóng–ê?</font><br><br></p>\n<p><font size=5>Tī Ìn-tō͘, ū 1 ê 3500 nî chêng, liû-thoân–lo̍h-lâi ê kò͘-sū, lāi-té sī teh kóng 1 tiûⁿ kó͘-chá sî-tāi só͘ hoat-seng ê chiàn-cheng.</font><br><br></p>\n<p><font size=5>Só͘-pái sī 3500 nî chêng ê chiàn-cheng.</font><br><br></p>\n<p><font size=5>M̄-sī–lah, tong-chho͘ kóng kò͘-sū ê lâng mā sī thiaⁿ lâng kóng–ê, chiàn-cheng sī koh khah kú chìn-chêng, chha-put-to 4600 nî chêng só͘ hoat-seng ê tāi-chì.</font><br><br></p>\n<p><font size=5>Hăⁿ? Hiah kú chìn-chêng hoat-seng ê sū-kiāⁿ, kah he̍k-chú chiàn-cheng ū siáⁿ koan-hē?</font><br><br></p>\n<p><font size=5>Thiaⁿ-kóng in 2 pêng teh sio-chiàn ê sî-chūn, m̄-nā ū giâ-to ê kun-tūi, koh ū teh thiⁿ-téng poe ê UFO, tī hia siā hui-tôaⁿ.</font><br><br></p>\n<p><font size=5>Siáⁿ-mih? Hit ê sî-chūn to̍h ū hui-tôaⁿ?</font><br><br></p>\n<p><font size=5>Hèⁿ ā, in 2 pêng ê boss lóng sái UFO, teh thiⁿ-téng siā lâi siā khì, pin-pin-piàng-piàng, koh ū 1 tâi UFO, poe khì 3 ê siâⁿ-chhī téng-thâu, goân-chú-tôaⁿ ka kiat–lòe, pòng, tōa po̍k-chà!</font><br><br></p>\n<p><font size=5>Ái-iò͘, che nah sī chiàn-cheng? Thiaⁿ–khí-lâi kin-pún to̍h sī tōa-tô͘-sat–mah!</font><br><br></p>\n<p><font size=5>He po̍k-chà ê kng, chhin-chhiūⁿ ji̍t-thâu hiah-nī chha̍k-ba̍k, siâⁿ-lāi ê lâng lóng-chóng sí-liáu-liáu, khah hn̄g ê só͘-chāi, hit kóa peng-á, seng-khu lóng to̍h-hóe, chong-pī kóaⁿ-kín thǹg–lo̍h-lâi, sûi-sî to̍h thiàu–lo̍h-khì chúi lāi-té chìm.</font><br><br></p>\n<p><font size=5>Kah hiah kî, hit ê sî-tāi to̍h ū UFO, koh ū goân-chú-tôaⁿ, che chin-chiàⁿ ū-kàu koài-kî, lí m̄-tio̍h kóng ho͘ khah siông-sè–leh?</font><br><br></p>\n<p><font size=5>Ū chhù-bī hōⁿ, góa choan-kang khì chhōe hit ê kò͘-sū chhut-lâi khòaⁿ, hoat-hiān 1 kiāⁿ koh khah koài-kî ê tāi-chì!</font><br><br></p>\n<p><font size=5>Hăⁿ? Kín kóng kín kóng.</font><br><br></p>\n<p><font size=5>Hit ê kò͘-sū lāi-tóe, kin-pún to bô siá tio̍h siáⁿ-mih tī thiⁿ-téng teh poe ê chiàn-chhia–lah, hui-tôaⁿ–lah, goân-chú-tôaⁿ hit kóa mi̍h-kiāⁿ.</font><br><br></p>\n<p><font size=5>Eh! Lí thâu-tú-á kóng chiah kú, lóng sī teh o͘-pe̍h chòaⁿ o͘h? Lí bô-chhái góa ê sî-kan!</font><br><br></p>\n<p><font size=5>Eh eh, m̄-sī–lah, góa thâu-khí-seng tio̍h ū kóng, che sī thiaⁿ lâng kóng–ê, thiaⁿ lâng kóng–ê bô teh hū-chek–ê-lah!</font><br><br></p>\n<p><font size=5>Chit kóa ū–ê bô–ê sī thiaⁿ siáng kóng–ê? Kiò i chhut-lâi hū-chek!</font><br><br></p>\n<p><font size=5>Chit kiāⁿ tāi-chì, siōng-chá sī Sūi-sū 1 ê chiok ū-miâ ê tio̍h chióng ê chok-ka kóng–ê. i tī 1968 nî chhut 1 pún chheh, lāi-bīn siá kóng, kó͘-chá kó͘-chá, ū chin-chē bô-hoat-tō͘ kái-soeh ê tāi-chì, lóng sī gōa-chheⁿ-lâng bú–ê.</font><br><br></p>\n<p><font size=5>Tio̍h chióng ê chok-ka? I sī tio̍h siáⁿ-mih chióng?</font><br><br></p>\n<p><font size=5>I the̍h tio̍h 1991 nî, chhiò-khoe Nobel siúⁿ.</font><br><br></p>\n<p><font size=5>Bo̍k-koài i ē i to̍h chit ê chióng.</font><br><br></p>\n<p><font size=5>Hó, lán tńg-lâi kóng kin-á-ji̍t ê chú-tê, Ìn-tō͘ ê Sí-bông-lūn Kó͘-siâⁿ.</font><br><br></p>\n<p><font size=5>Ĕ? Tio̍h hoⁿh, thiaⁿ tio̍h UFO, soah chha 1 tiám-á bē-kì-chit lán kin-á-ji̍t ê chú-tê.</font><br><br></p>\n<p><font size=5>Chit ê ûi-chek sī teh 1922 nî hoat-hiān–ê, i kui-ōe kah kán-ná kî-pôaⁿ–leh, siâⁿ-chhī lāi-tóe ê kau-thong chin lī-piān.</font><br><br></p>\n<p><font size=5>Án-ne èng-kai sī seng kā siâⁿ-chhī kui-ōe hó chiah khí–ê, m̄-chiah ū hoat-tō͘ kā lō͘ khí chò kî-pôaⁿ hêng.</font><br><br></p>\n<p><font size=5>Chit ê siâⁿ-chhī ê kiàn-tiok chiok sian-chìn, nn̄g chàn lâu ê chhù, ta̍k-keng lóng ū bé-tháng, koh ū kui-ōe tāi-seng ê hā-chúi-tō hē-thóng.</font><br><br></p>\n<p><font size=5>Kúi chheng nî chêng neh, kèng-jiân ū hā-chúi-tō ê siat-kè!</font><br><br></p>\n<p><font size=5>Jî-chhiáⁿ chit ê siâⁿ-chhī kui-bô͘ chiok tōa, choan-ka gián-kiù, tong-sî èng-kai chha-put-to ū 4 bān lâng tòa tī chia.</font><br><br></p>\n<p><font size=5>Siūⁿ-bē-kàu Ìn-tō͘-lâng ê chó͘-sian chiah-nī-á lī-hāi!</font><br><br></p>\n<p><font size=5>Sī-m̄-sī Ìn-tō͘-lâng ê chó͘-sian, che to̍h pháiⁿ-kóng–à, in-ūi ó͘–chhut-lâi ê mi̍h-kiāⁿ, téng-thâu ê bûn-jī kah Ìn-tō͘-bûn bô-kâng, bô lâng khòaⁿ ū.</font><br><br></p>\n<p><font size=5>Só͘-pái hit ê bûn-bêng í-keng bia̍t-bông–ah? Sī án-chóaⁿ bô–khì-ê, 4 bān lâng neh, siōng-bô, mā èng-kai ū lâu 1 kóa sòaⁿ-soh hông gián-kiù.</font><br><br></p>\n<p><font size=5>Nā kóng tio̍h kó͘-chá bûn-bêng ê bia̍t-bông, it-poaⁿ lán siūⁿ–tio̍h-ê, lóng sī hit kúi ê lí-iû, thian-chai–lah, chiàn-cheng–lah!</font><br><br></p>\n<p><font size=5>Bô-tek-khak sī gōa-chheⁿ-lâng kā in chiap–tńg-khì!</font><br><br></p>\n<p><font size=5>Mài bōe-chêng-bōe to̍h seng khan khì gōa-chheⁿ-lâng hia, gōa-chheⁿ-lâng mā sī kài bû-ko͘, góa pún-té sī beh chiap kóng, hoān-sè sī phòa-pēⁿ sí-liáu-liáu–ah.</font><br><br></p>\n<p><font size=5>M̄-sī gōa-chheⁿ-lâng án-ne to̍h bô chhù-bī–ā, hó–lah, hó–lah, bô sī tó 1 khoán lí kóng khòaⁿ-māi?</font><br><br></p>\n<p><font size=5>Lán tú-chiah ū kóng–tio̍h, chit ê siâⁿ-chhī khí teh chúi-piⁿ-á, keng-kòe choan-ka gián-kiù, khah-chá in bat hō͘ chúi im kúi-nā pái, ū lâng kóng in tòng-bōe-tiâu, poaⁿ-cháu–ah!</font><br><br></p>\n<p><font size=5>M̄-koh chúi nā thè, to̍h ē-sái tńg-khì–ā, bô, chiah-nī-á tōa ê siâⁿ-chhī, kui-ê pàng ho͘ khì, m̄-sī chiok phah-sńg.</font><br><br></p>\n<p><font size=5>Hèⁿ–ā, hit ê sî-tāi, lí sī beh poaⁿ-khì tó-ūi, chiah ū hoat-tō͘ ta̍k-keng lóng ū piān-só͘ thang khû!</font><br><br></p>\n<p><font size=5>Piān-só͘ kám sī tiōng-tiám?</font><br><br></p>\n<p><font size=5>Eh! Piān-só͘ kài tiōng-iàu neh, he sī lán í-keng koàn-sì–ah, bô-kám-kak, lí nā poaⁿ-khì bô piān-só͘ ê só͘-chāi tòa, lí to̍h chai–lah!</font><br><br></p>\n<p><font size=5>Siūⁿ siūⁿ–leh, án-ne kóng mā sī tio̍h–lah! Kiò góa poaⁿ-khì bô piān-só͘ ê só͘-chāi tòa, góa chiah bô-ài.</font><br><br></p>\n<p><font size=5>Jî-chhiáⁿ piān-só͘ mā m̄-sī chhìn-chhái khí tio̍h hó, teh khí chìn-chêng tio̍h ài seng ó͘ hā-chúi-tō chiah ē-sái neh, he tōa-kang-têng o͘h!</font><br><br></p>\n<p><font size=5>Ĕ? Hā-chúi-tō? M̀, kám ē sī in tong-chho͘ im-chúi ê sî, tōa-chúi lâu ji̍p-khì hā-chúi-tō, boán–khài, soah kui ê he lóng phû–khí-lâi.</font><br><br></p>\n<p><font size=5>Chhàu 1 ē soah bô lâng káⁿ tòa!</font><br><br></p>\n<p><font size=5>Sim-lí chhòng-siong meh!</font><br><br></p>\n<p><font size=5>Kî-si̍t hoⁿh, tong-chho͘ teh ó͘ Sí-bông-lūn Kó͘-siâⁿ ê kòe-têng, koh ū ó͘ tio̍h 40 gōa hù ê sí-lâng kut-thâu, ū ê kui-tīn sí teh lō͘ tiong-ng, ū ê sí tī chhù-lāi.</font><br><br></p>\n<p><font size=5>Sī chhàu–sí-ê a̍h-sī khì hō͘ chúi im-sí–ê?</font><br><br></p>\n<p><font size=5>Pài-thok–eh, chhàu-sí–ê sī khòaⁿ ē chhut-lâi–o͘h!</font><br><br></p>\n<p><font size=5>Nah ē khòaⁿ bē chhut–lâi? Lí khòaⁿ i ê chhiú sī-m̄-sī am tĕ phīⁿ-khang hia–a.</font><br><br></p>\n<p><font size=5>Ah nā 1 ki chhiú am teh chhùi–eh, lēng-gōa 1 ki chhiú khǹg teh pak-tó͘ hia, lí kám ē kóng i sī chhiò-sí–ê?</font><br><br></p>\n<p><font size=5>Siáⁿ? Koh ū ó͘ tio̍h chhiò-sí–ê!</font><br><br></p>\n<p><font size=5>Bô–lah!</font><br><br></p>\n<p><font size=5>Án-ne hit kóa lâng to̍h sī hō͘ chúi im-sí–ê-mah!</font><br><br></p>\n<p><font size=5>Góa jīn-ûi m̄-sī, nā-sī chò-tōa-chúi im-sí–ê, èng-kai ē chia 1-ê hia 1-ê án-ne, nā chin-chiàⁿ chúi siuⁿ tōa, kui-ê chhiâng liáu-liáu, mā bōe kóng kui-tīn sí teh lō͘ tiong-ng chiah tio̍h–ā.</font><br><br></p>\n<p><font size=5>Ū tō-lí, jî-chhiáⁿ in kui-tīn tó tī hia, tio̍h sī kóng sū-kiāⁿ hoat-seng liáu-āu, lóng bô-lâng tńg-lâi chéng-lí, nā-sī 4 bān lâng chhiâng liáu-liáu, bô-khó-lêng lâu he kúi-ê, án-ne, kám ē sī chiàn-cheng ê koan-hē?</font><br><br></p>\n<p><font size=5>Chiàn-cheng sī 1 chióng kóng-hoat, in-ūi Sí-bông-lūn Kó͘-siâⁿ bia̍t-bông ê sî-chūn, tú-hó sī Á-lī-àn lâng sì-kè hoat-tōng chiàn-cheng ê nî-tāi.</font><br><br></p>\n<p><font size=5>Só͘-í–à, in chin ū khó-lêng sī khì hō͘ Á-lī-àn lâng phah–sí-ê!</font><br><br></p>\n<p><font size=5>Ah m̄-koh tòa 4 bān lâng ê só͘-chāi, nā-sī chiàn-cheng, èng-kai ē sí chiâⁿ chōe lâng–ā. chhun–ê lâng–leh? Liân kut-thâu tio̍h chhōe bô–ō͘, koh chài-kóng, in bûn-bêng hoat-tián hiah-nī-á koân, beh kah lang sio-chiàn kám ē su?</font><br><br></p>\n<p><font size=5>Nā liân kut-thâu to̍h chhōe bô, án-ne mā bô-khó-lêng sī phòa-pēⁿ sí–ê, nā ū chin-chē lâng phòa-pēⁿ, sí kah bē-hù tâi, it-tēng ē ó͘ tio̍h chin-chē kut-thâu chiah tio̍h.</font><br><br></p>\n<p><font size=5>Hèⁿ–ā, in bia̍t-bông ê in-toaⁿ, kòe sì chheng gōa nî, í-keng chhōe bô chèng-kù–ah, āu–lâi tī hit ê só͘-chāi oa̍h-tāng ê lâng, tùi chit ê kó͘-siâⁿ ê tāi-chì, oân-choân bô jīm-hô ê kì-lio̍k.</font><br><br></p>\n<p><font size=5>Ŏa-à, in lâng-iân chiah-nī bái nih, lóng bô pêng-iú thang kā in chè-pài–o͘h!</font><br><br></p>\n<p><font size=5>To̍h sī án-ne, oân-choân sí bô lâng chai neh, koh ū 1 kiāⁿ chiok kî-koài ê tāi-chì, tong-chho͘ teh ó͘ chit ê kó͘-siâⁿ ê sî-chūn, ó͘ tio̍h chiok chōe po-lê.</font><br><br></p>\n<p><font size=5>Kám kóng hit ê sî-tāi to̍h hoat-bêng po-lê–ā?</font><br><br></p>\n<p><font size=5>M̄-sī, hia ah bô ó͘ tio̍h siáⁿ po-lê-koàn-á, m̄-koh hit-kho͘-ûi-á, kui thô͘-kha lóng sī chhùi-kô͘-kô͘ ê po-lê, sīm-chì liân piah-téng mā ū, in to̍h kā he po-lê, sàng-khì si̍t-giām-sek gián-kiù.</font><br><br></p>\n<p><font size=5>Kám ū gián-kiù chhut siáⁿ-mih koài-kî ê tāi-chì?</font><br><br></p>\n<p><font size=5>Hò͘, chi̍t gián-kiù–lòe, kiaⁿ-sí-lâng, he po-lê kèng-jiân sī phó͘-thong ê thô͘-soa, keng-kòe 1400 tō͘ sio–kòe, jiân-āu un-tō͘ hiông-hiông kàng–lòe, chiah ē piàn-chò hit khoán po-lê.</font><br><br></p>\n<p><font size=5>Ái-iò͘, 1400 tō͘, sī hoat-seng siáⁿ-mih tāi-chì, sio kah án-ne-siⁿ?</font><br><br></p>\n<p><font size=5>Āu–lâi in chiah hoat-kiàn kóng, he kèng-jiân sī 1 ê po̍k-chà ê hiān-tiûⁿ.</font><br><br></p>\n<p><font size=5>Chiah tú-hó, lán chìn-chêng chiah kóng tio̍h Ông-kiong-chhiúⁿ tōa po̍k-chà, chit hôe iū-koh sī po̍k-chà!</font><br><br></p>\n<p><font size=5>Chit ê po̍k-chà, bô-su Ông-kiong-chhiúⁿ hit ê, ùi po̍k-chà ê tiong-sim tùi gōa-ûi sǹg–chhut-khì, 1000 kong-chhioh í-lāi, só͘-ū ê chhù lóng-chóng bô–khì.</font><br><br></p>\n<p><font size=5>Kiaⁿ–sí, che po̍k-chà ê kui-bô͘ chiah-nī-á tōa, kui ê siâⁿ-chhī to̍h in-ūi án-ne bô-khì, mā kóng ē-tit-kòe–lah!</font><br><br></p>\n<p><font size=5>Hoat-hiān chit ê ûi-chek kàu taⁿ í-keng chhiau-kòe 100 tang–a, 100 tang chêng ê choan-ka, oân-choân siūⁿ bô che sī siáⁿ-mih chōng-hóng!</font><br><br></p>\n<p><font size=5>Kám ē sī khì hō͘ hóe-liû-chhiⁿ kiat–tio̍h?</font><br><br></p>\n<p><font size=5>Nah ū chi̍t-ji̍t-kàu-àm teh hóe-liû-chheⁿ, bô hiah tú-hó–lah, chit kiāⁿ tāi-chì it-ti̍t kàu kúi cha̍p tang liáu-āu, kho-ki hoat-tián–khí-lâi, ū-lâng kā in tong-chho͘ ó͘–tio̍h ê kut-thâu the̍h khì hòa-giām, kèng-jiân giām chhut ū hok-siā lâu teh téng-thâu ŏ͘!</font><br><br></p>\n<p><font size=5>Hăⁿ–à, bo̍k-koài ē ū-lâng chú-tiuⁿ kóng, kó͘-chá-sî hoat-seng kóe he̍k-chú chiàn-cheng.</font><br><br></p>\n<p><font size=5>He to̍h sī hit-tang-chūn tú-hó sī léng-chiàn sî-kî, ta̍k-ke chiok kiaⁿ ē hoat-seng he̍k-chú chiàn-cheng, m̄ chiah ē siūⁿ tio̍h beh khì giām khòaⁿ-māi.</font><br><br></p>\n<p><font size=5>Sī kóng, chhiau-kòe 4000 nî–ah, kám koh giām ē chhut hok-siā?</font><br><br></p>\n<p><font size=5>Góa a̍h chai, ū ê lâng kóng ū, ū ê lâng kóng bô, góa siūⁿ èng-kai sī bô–lah!</font><br><br></p>\n<p><font size=5>Lí nah ē-tàng khak-tēng?</font><br><br></p>\n<p><font size=5>Nā ū hok-siā, kám ū khó-lêng khai-hòng hō͘ lâng khì hia chhit-thô.</font><br><br></p>\n<p><font size=5>Hia koh ū khai-hòng–o͘h? Án-ne nā ū lâng beh khì Ìn-tō͘ chhit-thô, ē-tàng khì hit ê só͘-chāi kiâⁿ-kiâⁿ khòaⁿ-khòaⁿ–leh hoⁿh!</font><br><br></p>\n<p><font size=5>Chit-má nā khì Ìn-tō͘ sī khòaⁿ-bōe-tio̍h–eh-lah!</font><br><br></p>\n<p><font size=5>Hăⁿ? Lí iū-koh teh kă phiàn?</font><br><br></p>\n<p><font size=5>M̄-sī–lah, hoat-kiàn kó͘-siâⁿ ê hit ê só͘-chāi, āu–lâi in-ūi Pakistan to̍k-li̍p kiàn-kok, to̍h piàn-chò Pakistan ê léng-thó͘.</font><br><br></p>\n<p><font size=5>Ŏ͘, sī án-ne o͘h, góa siūⁿ kóng lí koh teh kā góa phiàn!</font><br><br></p>\n<p><font size=5>Bô–lah, góa nah ē káⁿ kā lí phiàn, nā chún-kóng sī kā lí phiàn, hoâiⁿ-ti̍t he lóng mā sī thiaⁿ lâng kóng–ê, góa sī bô teh hū-chek–ê ŏ͘!</font><br><br></p>\n<p><font size=5>Bô hū-chek koh káⁿ kóng kah chiah tōa-siaⁿ!</font><br><br></p>\n<p><font size=5>Án-ne kám-siā ta̍k-ke kin-á-ji̍t lâi siu-thiaⁿ “Tâi-gí Kóng Koài-kî”, góa sī Niau-tāu, góa sī Chiá-siông, lán āu-hôe chài-hōe ŏ͘!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","印度","核子戰爭"]},{"title":"【台語講怪奇】 EP05-6000年前ê蘇美文明，竟然是天頂來--ê？","url":"/%5Bobject%20Object%5D/kongkoaiki05/","content":"<p><a href=\"https://youtu.be/TCPZLnEHZNc\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/427cc02a-002d-4910-96f4-6ea993fb6a78\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/10AFpNTQvNyFrmAsF8tgHY\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/GpOjG7cw9vi_-fY8Oh\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep05-%E8%98%87%E7%BE%8E%E6%96%87%E6%98%8E-t%C3%A2i-g%C3%AD-k%C3%B3ng-ko%C3%A0i-k%C3%AE-sumer-b%C3%BBn-b%C3%AAng/id1730745763?i=1000664718426\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　</p>\n<hr>\n<p><font size=5>歡迎收聽「台語講怪奇」。</font><br><br><br><font size=5>今á日beh kā ta̍k家紹介–ê，是天頂來–ê Sumer文明！</font><br><br><br><font size=5>Sumer人ê英語是Sumerians，che是別人kā in hō ê名，in稱呼家己是烏頭人，因為in ê頭鬃是烏–ê，kah我kāng款，水噹噹。</font><br><br><br><font size=5>Hńg，你頭毛已經白–ah neh，你有染–過，叫是我m̄知o͘h！</font><br><br><br><font size=5>你頭毛chiah白–leh，你連目睭to白–ê，白目！</font><br><br><br><font size=5>烏頭毛ê人種真chōe，kám有需要強調che？</font><br><br><br><font size=5>In是beh強調講，烏頭人是外來–ê，in ê生張to̍h是kah在地人無kāng款。</font><br><br><br><font size=5>人攏mā是beh強調講，我在地–ê，nah會有人teh強調講我外來–ê，是驚人chhōe伊問路nih！</font><br><br><br><font size=5>Hèⁿ ā，奇怪hoⁿh，差不多teh 6500年前，Sumer文明to̍h親像香菇，po̍k–1-ē，雄雄出現tī人類ê歷史內底。</font><br><br><br><font size=5>M̆？文明應該是慢慢á發展–起-來-ê，是án-nóa會講是雄雄出現？</font><br><br><br><font size=5>你ài知影，現代ê Iraq南部hit片土地，是1 ê真歹生存ê所在。</font><br><br><br><font size=5>Hia to̍h攏沙漠，規片攏全沙，欠水，本底to̍h khah歹生活。</font><br><br><br><font size=5>雖罔是án-ne，m̄-koh teh古早時代，mā是有人tòa tī hia，一直到有1工，1陣外來ê人，來到hit ê所在。</font><br><br><br><font size=5>「Eh！Lín來chia是beh創啥？阮chia ê水無夠lim ŏ͘！」</font><br><br><br><font size=5>「Hăⁿ？水怎樣會無夠lim？Ah m̄是2條溪hiah大條？」</font><br><br><br><font size=5>「你目睭青暝o͘h，kám無看tio̍h hit 2條溪，tī hiah遠ê所在，我ta̍k工kōaⁿ水to̍h kōaⁿ kah thèⁿ腿。」</font><br><br><br><font size=5>Hit陣外來–ê，你看我，我看你，to̍h開始笑講：</font><br><br><br><font size=5>「Hăⁿ？Kōaⁿ水？Nah會hiah戇？」</font><br><br><br><font size=5>Chit時，to̍h看tio̍h hit陣烏頭人，家私chhoân好to̍h開始teh hia舞。</font><br><br><br><font size=5>水庫–lah，運河–lah，khin-khin-khiang-khiang to̍h攏kā lín起好–ah，閣有kah噴泉–leh！</font><br><br><br><font size=5>Nah有chiah簡單，無人kā in教，in to̍h會曉起水庫？</font><br><br><br><font size=5>Hèⁿ ā，in ê智識，技術，攏是chhoân便便，規組chah–來-ê，我tăⁿ開始chiah會講，in ê文明是雄雄出現–ê。</font><br><br><br><font size=5>Ah m̄ to̍h親像咱進前講–ê hit齣，印度ê死亡崙古城kāng款，1 ê現代化ê城市chhāi tī hia，m̄知tó位來–ê。</font><br><br><br><font size=5>To̍h差不多是chit ê意思。</font><br><br><br><font size=5>是講，in ê技術，是tī tó位學–ê？In chiah厲害，進前tòa ê所在，mā應該發展了chiâⁿ好–ā！</font><br><br><br><font size=5>M̄知 neh，in進前是tòa tī tó位？是án怎beh離開故鄉，走來到chia，攏無人知影，橫直烏頭人to̍h開始tī chia建設，人類上早ê城市、學校，to̍h是in起–ê。</font><br><br><br><font size=5>講tio̍h學校，我會記eh khah早tī學校bat學–過，Sumer人，mā有發明in家己ê文字，算是人類社會，上早ê 1款文字。</font><br><br><br><font size=5>無錯，而且有挖tio̍h真chē，in hit ê時代ê文字。</font><br><br><br><font size=5>Che我知影，因為in ê文字，是刻tī黏土枋頂頭，he bōe àu–去，會當保存到chit-má。</font><br><br><br><font size=5>Hit當陣，in to̍h是the̍h 1支尖尖ê工具，kā文字刻tĕ黏土枋頂頭，kā hit塊枋á khǹg邊–á ho͘ ta，枋á to̍h會變kah tēng-kho̍k-kho̍k，成本kē，製作閣簡單。</font><br><br><br><font size=5>M̄-koh chit ê方式欠點mā真chōe！</font><br><br><br><font size=5>Ŏ͘？啥物欠點？</font><br><br><br><font size=5>若tú-tio̍h落雨天，to̍h bōe-tàng kah人簽約，若無黏土枋m̄-nā bōe ta，凡勢規塊chŏaⁿ溶–去。</font><br><br><br><font size=5>Hò͘，你nah會chiah戇，bē曉用火烘o͘h！</font><br><br><br><font size=5>你chiah戇–leh，烘烘–leh，規塊燒燙燙，是beh án怎the̍h？</font><br><br><br><font size=5>你teh邊–á小等–1-ē to̍h好–ā，論真講無等伊ta，mā是bē使–ā。</font><br><br><br><font size=5>Hit ê時陣若行tī街á頭，m̄ tio̍h攏會看tio̍h 1陣人khiā teh路邊，tī hia kho̍k-kho̍k-á等。</font><br><br><br><font size=5>小等–1-下是會án怎，生理kám有做hiah大？</font><br><br><br><font size=5>你頭á講，有挖tio̍h chiâⁿ chōe in留–落-來ê文字，án-ne應該對烏頭人ê研究真有幫贊hōⁿ！</font><br><br><br><font size=5>幫贊是有–lah，猶m̄-koh，黏土枋記錄ê內容，足chē物件，準講看有mā無路用。</font><br><br><br><font size=5>看有，對in ê歷史to̍h有khah chōe ê認bat，nah會講無路用！</font><br><br><br><font size=5>因為真chē文字，開時間去解讀，結果寫–ê是，菜頭1條25，豬肉1斤150，chit款日常生活ê物件。</font><br><br><br><font size=5>Ah m̄ tio̍h bōe-su發票kāng款！</font><br><br><br><font size=5>Hèⁿ ā，khah細塊ê黏土枋，親像咱chit-má ê信用卡hiah大niâ，用teh記錄交易ê資料，足成發票無錯。</font><br><br><br><font size=5>Án-ne ài收ho͘好，若無，tio̍h 1千萬，結果摔歹–去to̍h無thang換–ā。</font><br><br><br><font size=5>閣有chiâⁿ chē teh記錄，寫講今年種田收成jōa chē，in囝chit擺考試第幾名，chit寡li-li-khok-khok ê代誌，攏保存到taⁿ。</font><br><br><br><font size=5>Án-ne講–起-來，in m̄ to̍h ta̍k-ê人攏bat字。</font><br><br><br><font size=5>Eh！你閣翻頭ka想看māi，in ê文字若是chiah-nī-á普遍，百姓平常時to̍h the̍h來teh記錄生活，應該bē烏白寫hoⁿh！</font><br><br><br><font size=5>你是beh強調講，in寫ê文字，是會當相信–ê？</font><br><br><br><font size=5>Hèⁿ，我to̍h是chit ê意思。</font><br><br><br><font size=5>你敢知，khah早專家bat發現1 ê文件，寫講in有1陣人，開刀kā病人目睭內有問題ê物件the̍h–出-來，hō͘伊閣會當看–tio̍h。</font><br><br><br><font size=5>Hăⁿ？是真–ê a̍h是假–ê，siuⁿ hàm–lah！</font><br><br><br><font size=5>真–ê ō͘，頂koân to̍h án-ne寫，害hit寡專家chhoah 1 tiô。</font><br><br><br><font size=5>M̀，若準講chit件代誌是假–ê，án-ne應該閣有別項，會當證明in定定teh烏白寫ê物件–ā。</font><br><br><br><font size=5>To̍h是無–mah，親像啥物外交文件，法律條文，攏有挖–tio̍h。</font><br><br><br><font size=5>He攏是日常生活用會tio̍h–ê，bōe使烏白寫。</font><br><br><br><font size=5>上重要–ê是，閣有挖tio̍h，kah烏頭人ê歷史，有關係ê文字！</font><br><br><br><font size=5>好！In ùi佗位來–ê？是án怎chiah-nī-á厲害？Kám有寫？</font><br><br><br><font size=5>Che m̄知neh，凡勢有寫，只是猶未挖–出-來。</font><br><br><br><font size=5>M̄-koh，有挖tio̍h 1 ê chiâⁿ重要ê文件，記錄in ê國王，叫做啥物名，統治jōa chē年。</font><br><br><br><font size=5>政治–lah，統治者–lah，確實蓋重要，一定ài寫–落-來。</font><br><br><br><font size=5>我kā你講，hit份文件有jōa重要你知–無，chit-má攏總挖tio̍h 16份kāng款–ê neh！</font><br><br><br><font size=5>Kám會是考試ê時陣，ta̍k-ke攏偷看kāng 1 ê同學ê答案？</font><br><br><br><font size=5>1 ê人身軀邊，是beh án怎坐15 ê？Hit寡khó͘-pih是beh予tòa tī無kāng所在ê人，攏會當瞭解in ê歷史。</font><br><br><br><font size=5>所擺是teh無kāng城市遺跡挖–tio̍h-ê！</font><br><br><br><font size=5>怪奇ê代誌to̍h tī chia，伊頂頭寫講，第1 ê國王，是天頂來–ê！</font><br><br><br><font size=5>Hó͘–ò͘！外星人！</font><br><br><br><font size=5>閣有，頂頭寫講，頭起先有8 ê國王，1 ê紲1 ê，統治ê時間超過24萬年。</font><br><br><br><font size=5>Ĕ？我有問題！</font><br><br><br><font size=5>我知–lah，你頭殼有問題m̄！</font><br><br><br><font size=5>M̄是–lah，我是beh問講，Sumer文明m̄是chiah 6千年？In 24萬年是teh tó位統治–ê？ </font><br><br><br><font size=5>M̀，chit ê問題chiâⁿ好，不而過che考試bē考，黏土枋頂頭無寫–ê，攏無重要。</font><br><br><br><font size=5>Ah，臭彈–lah！</font><br><br><br><font size=5>你感覺聽–起-來蓋臭彈，我會當了解，不過，he路尾有幾ê國王ê名，tī別ê民族ê歷史內面，真正有記–落-來。</font><br><br><br><font size=5>24萬年，平均1 ê國王統治3萬年，閣是天頂來–ê，án-ne一定是外星人。</font><br><br><br><font size=5>真chē人相信外星人chit ê講法，teh烏頭人ê記錄，有講tio̍h咱chit ê太陽系，有1粒惑星，叫做Ni-pí-luh。</font><br><br><br><font size=5>Lim啤酒。</font><br><br><br><font size=5>M̄是lim啤酒，是Ni-pí-luh，chit粒星se̍h太陽1 liàn ài 3600年。</font><br><br><br><font size=5>Án-ne咱一般人是無法度thang看，m̄-koh Sumer人ê國王會當看幾nā擺。</font><br><br><br><font size=5>烏頭人講，神明to̍h是ùi Ni-pí-luh來–ê，神明teh 45萬年前，創造人類。</font><br><br><br><font size=5>若是外星人舞–ê，án-ne伊一定有目的。</font><br><br><br><font size=5>有人推論講，外星人創造人類，是beh來替in挖金á。</font><br><br><br><font size=5>Hăⁿ-à，咱人類ê祖先，hō͘外星人當做奴才o͘h！</font><br><br><br><font size=5>Eh！神明叫你做代誌，你kám敢講無ài？</font><br><br><br><font size=5>Heh heh，m̄敢，抑m̄-koh外星人ài金á beh創啥，beh the̍h去開o͘h！</font><br><br><br><font size=5>金á m̄-nā是投資niâ，用tī工業方面，mā是足有價值ê物件neh！</font><br><br><br><font size=5>Bōe seⁿ-sian，bōe hu–去，確實有伊ê價值，不而過，外星人kám無啥物設備，會當家己挖，to̍h閣飼hiah chōe人去替in挖。</font><br><br><br><font size=5>我a̍h知，凡勢in to̍h khah無閒，叫奴才去替in挖，chhāi 1 ê國王tī hia管理to̍h好。</font><br><br><br><font size=5>1 ê國王ài統治幾nā萬年，想–起-來mā是蓋辛苦。</font><br><br><br><font size=5>Ká-ná hō͘人判無期–leh！</font><br><br><br><font size=5>後–來-leh？</font><br><br><br><font size=5>後–來to̍h做大水–ah，人類險hō͘水淹kah無–去，凡勢連國王to hông chhiâng-chhiâng–去。</font><br><br><br><font size=5>Án-ne活–落-來ê人類tio̍h自由–ah！</font><br><br><br><font size=5>你食khah bái–leh，liam-mi閣派新ê國王來–ah！</font><br><br><br><font size=5>Hăⁿ–à？僥倖o͘h，人類ê祖先chiah-nī-á歹命！</font><br><br><br><font size=5>做大水chit ê傳說，上早to̍h是ùi Sumer人chia出–來-ê，1點鐘60分，1 ê圓箍á 360度，攏是烏頭人發明–ê。</font><br><br><br><font size=5>Ah m̄是1陣挖金á ê奴才，bat chiah chōe是beh創啥？</font><br><br><br><font size=5>Chiah通知影幾點聽好下班–ā！</font><br><br><br><font size=5>閣有1 ê趣味ê現象，本底1 ê國王攏統治幾若萬年，tī做大水了後，soah變做千外年，百外年，幾十年，無親像進前hiah長歲壽–ā。</font><br><br><br><font size=5>予大水淹1-ē，長歲壽ê功能soah歹–去。</font><br><br><br><font size=5>若講khah古早時ê國王是神，án-ne後–來ê國王to̍h慢慢á變做kah一般人kāng款。</font><br><br><br><font size=5>若m̄是神明，to̍h無人驚–ā，無teh ka信táu。</font><br><br><br><font size=5>自án-ne，Sumer ê王朝tī 4千外年前，因為戰爭，滅亡–ah！</font><br><br><br><font size=5>古早時因為戰爭滅亡，che定定有–ê-lah，換作現代mā是kāng款–ā。</font><br><br><br><font size=5>講tio̍h戰爭hoⁿh，我閣想tio̍h 1件代誌，當初發生Iraq戰爭ê時陣，美軍佔領烏頭人留–落-來ê Ur古城，足chē人講in chhōe tio̍h 1 ê門，會當kā人傳去別粒星球。</font><br><br><br><font size=5>閣teh臭彈–ā，古城tī hia幾若千年，有好物á早to̍h hông搬了了–ah。</font><br><br><br><font size=5>無 ŏ͘，1百冬前ê研究，chiah tī hit ê遺跡，發現1頂國王teh戴ê頭盔，頂頭竟然是鍍金–ê。</font><br><br><br><font size=5>鍍金？Án-ne m̄-to̍h ài有電，拜託–eh，幾千年前neh！</font><br><br><br><font size=5>Hèⁿ–ā，所擺人chiah會講，戰爭chiah開始，美國to̍h趕緊派軍隊去佔hit ê所在。Chhōe看有啥物好空–ê-無！</font><br><br><br><font size=5>He聽–起-來tio̍h是烏白講–ê，tī沙漠內底，無位通bih，親像古城hit款khah koân ê所在，一定是先佔先贏–ê，khah早我做兵ê時陣hoⁿh。</font><br><br><br><font size=5>好！Tòng–khài！Mài閣講你做兵ê時陣！</font><br><br><br><font size=5>Eh！M̄是，你聽我講–1-ē-lah！</font><br><br><br><font size=5>我是Niau-tāu，咱後回再會ŏ͘！</font><br><br><br><font size=5>你聽我講–lah！我是Chiá-siông，eh，等–1-ē！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí Kóng Koài-kî”.</font>\n<br><br><p>\n<font size=5>Kin-á-ji̍t beh kā ta̍k-ke siāu-kài--ê, sī thiⁿ-téng lâi--ê Sumer bûn-bêng!</font>\n<br><br>\n\n<p><font size=5>Sumer lâng ê Eng-gí sī Sumerians, che sī pa̍t-lâng kā in hō ê miâ, in chheng-ho͘ ka-tī sī O͘-thâu-lâng, in-ūi in ê thâu-chang sī o͘–ê, kah góa kāng-khoán, súi-tang-tang.</font><br><br></p>\n<p><font size=5>Hńg, lí thâu-mo͘ í-keng pe̍h–ah neh, lí ū ní–kòe, kiò sī góa m̄-chai o͘h!</font><br><br></p>\n<p><font size=5>Lí ê thâu-mo͘ chiah pe̍h–leh, lí liân ba̍k-chiu to pe̍h–ê, pe̍h-ba̍k!</font><br><br></p>\n<p><font size=5>O͘-thâu-mo͘ ê jîn-chéng chin chōe, kám ū su-iàu kiông-tiāu che?</font><br><br></p>\n<p><font size=5>In sī beh kiông-tiāu kóng, O͘-thâu-lâng sī gōa-lâi–ê, in ê seⁿ-tiuⁿ to̍h sī kah chāi-tē-lâng bô kāng-khoán.</font><br><br></p>\n<p><font size=5>Lâng lóng mā sī beh kiông-tiāu kóng, góa chāi-tē–ê, nah ē ū lâng teh kiông-tiāu kóng góa gōa-lâi–ê, sī kiaⁿ lâng chhōe i mn̄g-lō͘ nih!</font><br><br></p>\n<p><font size=5>Hèⁿ ā, kî-koài hoⁿh, chha-put-to teh 6500 nî chêng, Sumer bûn-bêng to̍h chhin-chhiūⁿ hiuⁿ-ko͘, po̍k–1-ē, hiông-hiông chhut-hiān tī jîn-lūi ê le̍k-sú lāi-té.</font><br><br></p>\n<p><font size=5>M̆? Bûn-bêng èng-kai sī bān-bān-á hoat-tián–khí-lâi-ê, sī án-nóa ē kóng sī hiông-hiông chhut-hiān?</font><br><br></p>\n<p><font size=5>Lí ài chai-iáⁿ, hiān-tāi ê Iraq lâm-pō͘ hit phiàn thó͘-tē, sī 1 ê chin pháiⁿ seng-chûn ê só͘-chāi.</font><br><br></p>\n<p><font size=5>Hia to̍h lóng soa-bo̍k, kui phiàn lóng choân soa, khiàm-chúi, pún-tóe to̍h khah pháiⁿ seng-oa̍h.</font><br><br></p>\n<p><font size=5>Sui-bóng sī án-ne, m̄-koh teh kó͘-chá sî-tāi, mā sī ū lâng tòa tī hia, it-ti̍t kàu ū 1 kang, 1 tīn gōa-lâi ê lâng, lâi kàu hit ê só͘-chāi.</font><br><br></p>\n<p><font size=5>“Eh! Lín lâi chia sī beh chhòng-siáⁿ? Gún chia ê chúi bô-kàu lim ŏ͘!”</font><br><br></p>\n<p><font size=5>“Hăⁿ? Chúi chóaⁿ-iūⁿ ē bô-kàu lim? Ah m̄-sī 2 tiâu khe hiah tōa tiâu?”</font><br><br></p>\n<p><font size=5>“Lí ba̍k-chiu chheⁿ-mê o͘h, kám bô khòaⁿ tio̍h hit 2 tiâu khoe, tī hiah hn̄g ê só͘-chāi, góa ta̍k-kang kōaⁿ-chúi to̍h kōaⁿ kah thèⁿ-thúi.”</font><br><br></p>\n<p><font size=5>Hit tīn gōa-lâi–ê, lí khòaⁿ góa, góa khòaⁿ lí, to̍h khai-sí chhiò kóng: </font><br><br></p>\n<p><font size=5>“Hăⁿ? Kōaⁿ-chúi? Nah ē hiah gōng?”</font><br><br></p>\n<p><font size=5>Chit sî, to̍h khòaⁿ tio̍h hit tīn O͘-thâu-lâng, ke-si chhoân hó to̍h khai-sí teh hia bú.</font><br><br></p>\n<p><font size=5>Chúi-khò͘–lah, ūn-hô–lah, khin-khin-khiang-khiang to̍h lóng kā lín khí-hó–ah, koh ū kah phùn-chôaⁿ–leh!</font><br><br></p>\n<p><font size=5>Nah ū chiah kán-tan, bô lâng kā in kà, in to̍h ē-hiáu khí chúi-khò͘?</font><br><br></p>\n<p><font size=5>Hèⁿ ā, in ê tì-sek, ki-su̍t, lóng sī chhoân piān-piān, kui-cho͘ chah–lâi-ê, góa tăⁿ khai-sí chiah ē kóng, in ê bûn-bêng sī hiông-hiông chhut-hiān–ê.</font><br><br></p>\n<p><font size=5>Ah m̄ to̍h chhin-chhiūⁿ lán chìn-chêng kóng–ê hit chhut, Ìn-tō͘ ê Sí-bông-lūn Kó͘-siâⁿ kāng-khoán, 1 ê hiān-tāi hòa ê siâⁿ-chhī chhāi tī hia, m̄-chai tó-ūi lâi–ê.</font><br><br></p>\n<p><font size=5>To̍h chha-put-to sī chit ê ì-sù.</font><br><br></p>\n<p><font size=5>Sī kóng, in ê ki-su̍t, sī tī tó-ūi o̍h–ê? In chiah lī-hāi, chìn-chêng tòa ê só͘-chāi, mā èng-kai hoat-tián liáu chiâⁿ hó–ā!</font><br><br></p>\n<p><font size=5>M̄-chai neh, in chìn-chêng sī tòa tī tó-ūi? Sī án-chóaⁿ beh lī-khui kò͘-hiong, cháu lâi kàu chia, lóng bô-lâng chai-iáⁿ, hoâiⁿ-ti̍t O͘-thâu-lâng to̍h khai-sí tī chia kiàn-siat, jîn-lūi siōng-chá ê siâⁿ-chhī, ha̍k-hāu, to̍h sī in khí–ê.</font><br><br></p>\n<p><font size=5>Kóng tio̍h ha̍k-hāu, góa ē-kì-eh khah chá tī ha̍k-hāu bat o̍h–kòe Sumer lâng, mā ū hoat-bêng in ka-kī ê bûn-jī, sǹg sī jîn-lūi siā-hōe, siōng-chá ê 1 khoán bûn-jī.</font><br><br></p>\n<p><font size=5>Bô-chhò, jî-chhiáⁿ ū ó͘ tio̍h chin chē, in hit ê sî-tāi ê bûn-jī.</font><br><br></p>\n<p><font size=5>Che góa chai-iáⁿ, in-ūi in ê bûn-jī, sī khek tī liâm-thô͘-pang téng-thâu, he bōe àu–khì, ē-tàng pó-chûn kàu chit-má.</font><br><br></p>\n<p><font size=5>Hit-tang-chūn, in to̍h sī the̍h 1 ki chiam-chiam ê kang-khū, kā bûn-jī khek tĕ liâm-thô͘-pang téng-thâu, kā hit tè pang-á khǹg piⁿ–á ho͘ ta, pang-á to̍h ē piàn kah tēng-kho̍k-kho̍k, sêng-pún kē, chè-chok koh kán-tan.</font><br><br></p>\n<p><font size=5>M̄-koh chit ê hong-sek khiàm-tiám mā chin chōe!</font><br><br></p>\n<p><font size=5>Ŏ͘? Siáⁿ-mih khiàm-tiám?</font><br><br></p>\n<p><font size=5>Nā tú-tio̍h lo̍h-hō͘-thiⁿ, to̍h bōe-tàng kah lâng chhiam-iok, nā bô liâm-thô͘-pang m̄-nā bōe ta, hoān-sè kui tè chŏaⁿ iûⁿ–khì.</font><br><br></p>\n<p><font size=5>Hò͘, lí nah ē chiah gōng, bē-hiáu iōng hóe hang o͘h!</font><br><br></p>\n<p><font size=5>Lí chiah gōng–leh, hang hang–leh, kui tè sio-thǹg-thǹg, sī beh án-chóaⁿ the̍h?</font><br><br></p>\n<p><font size=5>Lí teh piⁿ–á sió-tán–1-ē to̍h hó–ā, lūn-chin kóng bô tán i ta ,mā sī bē-sái–ā.</font><br><br></p>\n<p><font size=5>Hit ê sî-chūn nā kiâⁿ tī ke-á-thâu, m̄ tio̍h lóng ē khòaⁿ tio̍h 1 tīn lâng khiā teh lō͘-piⁿ, tī hia kho̍k-kho̍k-á tán.</font><br><br></p>\n<p><font size=5>Sió-tán–1-ē sī ē án-chóaⁿ, seng-lí kám ū chò hiah tōa?</font><br><br></p>\n<p><font size=5>Lí thâu-á kóng, ū ó͘ tio̍h chiâⁿ chōe in lâu–lo̍h-lâi ê bûn-jī, án-ne èng-kai tùi O͘-thâu-lâng ê gián-kiù chin ū pang-chān hōⁿ!</font><br><br></p>\n<p><font size=5>Pang-chān sī ū–lah, iáu-m̄-koh, liâm-thô͘-pang kì-lio̍k ê lōe-iông, chiok chē mi̍h-kiāⁿ, chún-kóng khòaⁿ ū mā bô-lō͘-iōng.</font><br><br></p>\n<p><font size=5>Khòaⁿ ū, tùi in ê le̍k-sú to̍h ū khah chōe ê jīn-bat, nah ē kóng bô-lō͘-iōng!</font><br><br></p>\n<p><font size=5>In-ūi chin chē bûn-jī, khai sî-kan khì kái-tho̍k, kiat-kó siá–ê sī, chhài-thâu 1 tiâu 25, ti-bah 1 kin 150, chit khoán ji̍t-siông seng-oa̍h ê mi̍h-kiāⁿ.</font><br><br></p>\n<p><font size=5>Ah m̄ tio̍h bōe-su hoat-phiò kāng-khoán!</font><br><br></p>\n<p><font size=5>Hèⁿ ā, khah sè tè ê liâm-thô͘-pang, chhin-chhiūⁿ lán chit-má ê sìn-iōng-khah hiah tōa niâ, iōng teh kì-lio̍k kau-e̍k ê chu-liāu, chiok sêng hoat-phiò bô-chhò.</font><br><br></p>\n<p><font size=5>Án-ne ài siu ho͘ hó, nā bô, tio̍h 1 chheng-bān, kiat-kó siak pháiⁿ–khì to̍h bô-thang ōaⁿ–ā.</font><br><br></p>\n<p><font size=5>Koh ū chiâⁿ chē teh kì-lio̍k, siá kóng kin-nî chèng-chhân siu-sêng jōa chē, in kiáⁿ chit-pái khó-chhì tē kúi miâ, chit kóa li-li-khok-khok ê tāi-chì, lóng pó-chûn kàu taⁿ.</font><br><br></p>\n<p><font size=5>Án-ne kóng–khí-lâi, in m̄ to̍h ta̍k-ê lâng lóng bat-jī.</font><br><br></p>\n<p><font size=5>Eh! Lí koh hoan-thâu ka siūⁿ khòaⁿ-māi, in ê bûn-jī nā sī chiah-nī-á phó͘-phiàn, peh-sèⁿ pêng-siông-sî to̍h the̍h lâi teh kì-lio̍k seng-oa̍h, èng-kai bē o͘-pe̍h siá hoⁿh!</font><br><br></p>\n<p><font size=5>Lí sī beh kiông-tiāu kóng, in siá ê bûn-jī, sī ē-tàng siong-sìn–ê?</font><br><br></p>\n<p><font size=5>Hèⁿ, góa to̍h sī chit ê ì-sù.</font><br><br></p>\n<p><font size=5>Lí kám chai, khah chá choan-ka bat hoat-hiān 1 ê bûn-kiāⁿ, siá kóng in ū 1 tīn lâng, khui-to kā pēⁿ-lâng ba̍k-chiu lāi ū būn-tê ê mi̍h-kiāⁿ the̍h–chhut-lâi, hō͘ i koh ē-tàng khòaⁿ–tio̍h.</font><br><br></p>\n<p><font size=5>Hăⁿ? Sī chin–ê a̍h-sī ké–ê, siuⁿ-hàm–lah!</font><br><br></p>\n<p><font size=5>Chin–ê ō͘, téng-koân to̍h án-ne siá, hāi hit-kóa choan-ka chhoah 1 tiô.</font><br><br></p>\n<p><font size=5>M̀, nā chún-kóng chit kiāⁿ tāi-chì sī ké–ê, án-ne èng-kai koh ū pa̍t-hāng, ē-tàng chèng-bêng in tiāⁿ-tiāⁿ teh o͘-pe̍h siá ê mi̍h-kiāⁿ–ā.</font><br><br></p>\n<p><font size=5>To̍h sī bô–mah, chhin-chhiūⁿ siáⁿ-mih gōa-kau bûn-kiāⁿ, hoat-lu̍t tiâu-bun, lóng ū ó͘–tio̍h.</font><br><br></p>\n<p><font size=5>He lóng sī ji̍t-siông seng-oa̍h iōng ē tio̍h–ê, bōe-sái o͘-pe̍h siá.</font><br><br></p>\n<p><font size=5>Siōng tiōng-iàu–ê sī, koh ū ó͘ tio̍h, kah O͘-thâu-lâng ê le̍k-sú, ū koan-hē ê bûn-jī!</font><br><br></p>\n<p><font size=5>Hó! In ùi tó-ūi lâi–ê? Sī án-chóaⁿ chiah-nī-á lī-hāi? Kám ū siá?</font><br><br></p>\n<p><font size=5>Che m̄-chai neh, hoān-sè ū siá, chí-sī iáu-bē ó͘–chhut-lâi.</font><br><br></p>\n<p><font size=5>M̄-koh, ū ó͘ tio̍h 1 ê chiâⁿ tiōng-iàu ê bûn-kiāⁿ, kì-lio̍k in ê kok-ông, kiò-chò siáⁿ-mih miâ, thóng-tī jōa chē nî.</font><br><br></p>\n<p><font size=5>Chèng-tī–lah, thóng-tī-chiá–lah, khak-si̍t kài tiōng-iàu, it-tēng ài siá–lo̍h-lâi.</font><br><br></p>\n<p><font size=5>Góa kā lí kóng, hit hūn bûn-kiāⁿ ū jōa tiōng-iàu lí chai–bô, chit-má lóng-chóng ó͘ tio̍h 16 hūn kāng-khoán–ê neh!</font><br><br></p>\n<p><font size=5>Kám sī khó-chhì ê sî-chūn, ta̍k-ke lóng thau-khòaⁿ kāng 1 ê tông-o̍h ê tap-àn?</font><br><br></p>\n<p><font size=5>1 ê lâng ê seng-khu piⁿ, sī beh án-chóaⁿ chē 15 ê? Hit-kóa khó͘-pih sī beh hō͘ tòa tī bô-kāng só͘-chāi ê lâng, lóng ē-tàng liáu-kái in ê le̍k-sú.</font><br><br></p>\n<p><font size=5>Só͘-pái sī teh bô kāng siâⁿ-chhī ûi-chek ó͘–tio̍h-ê!</font><br><br></p>\n<p><font size=5>Koài-kî ê tāi-chì to̍h tī chia, i téng-thâu siá kóng, tē 1 ê kok-ông, sī thiⁿ-téng lâi–ê!</font><br><br></p>\n<p><font size=5>Hó͘–ò͘! Gōa-chheⁿ-lâng!</font><br><br></p>\n<p><font size=5>Koh ū, téng-thâu siá kóng, thâu-khí-seng ū 8 ê kok-ông, 1 ê sòa 1 ê, thóng-tī ê sî-kan chhiau-kòe 24 bān nî.</font><br><br></p>\n<p><font size=5>Ĕ? Góa ū būn-tôe!</font><br><br></p>\n<p><font size=5>Góa chia–lah, lí thâu-khak ū būn-tê m̄!</font><br><br></p>\n<p><font size=5>M̄-sī–lah, góa sī beh mn̄g-kóng, Sumer bûn-bêng m̄-sī chiah 6 chheng nî? In 24 bān nî sī teh tó-ūi thóng-tī–ê?</font><br><br></p>\n<p><font size=5>M̀, chit ê būn-tê chiâⁿ hó, put-jî-kò che khó-chhì bē khó, liâm-thô͘-pang téng-thâu bô-siá–ê, lóng bô tiōng-iàu.</font><br><br></p>\n<p><font size=5>Ah, chhàu-tōaⁿ–lah!</font><br><br></p>\n<p><font size=5>Lí kám-kak thiaⁿ–khí-lâi kài chhàu-tōaⁿ, góa ē-tàng liáu-kái, put-kò, he lō͘-bóe ū kúi-ê kok-ông ê miâ, tī pa̍t ê bîn-cho̍k ê le̍k-sú lāi-bīn, chin-chiàⁿ ū kì–lo̍h-lâi. </font><br><br></p>\n<p><font size=5>24 bān nî, pêng-kun 1 ê kok-ông thóng-tī 3 bān nî, koh sī thiⁿ-téng lâi–ê, án-ne it-tēng sī gōa-chheⁿ-lâng.</font><br><br></p>\n<p><font size=5>Chin chē lâng siong-sìn gōa-chheⁿ-lâng chit ê kóng-hoat, teh O͘-thâu-lâng ê kì-lio̍k, ū kóng tio̍h lán chit ê Thài-iông-hē, ū 1 lia̍p he̍k-chhiⁿ, kiò-chò Ni-pí-luh.</font><br><br></p>\n<p><font size=5>Lim bì-luh.</font><br><br></p>\n<p><font size=5>M̄-sī lim bì-luh, sī Ni-pí-luh, chit lia̍p chhiⁿ se̍h Thài-iông 1 liàn ài 3600 nî.</font><br><br></p>\n<p><font size=5>Án-ne lán it-poaⁿ-lâng sī bô-hoat-tō͘ thang khòaⁿ, m̄-koh Sumer lâng ê kok-ông ē-tàng khòaⁿ kúi-nā pái.</font><br><br></p>\n<p><font size=5>O͘-thâu-lâng kóng, sîn-bêng to̍h sī ùi Ni-pí-luh lâi–ê, sîn-bêng teh 45 bān nî chêng, chhòng-chō jîn-lūi.</font><br><br></p>\n<p><font size=5>Nā sī gōa-chheⁿ-lâng bú–ê, án-ne i it-tēng ū bo̍k-tek.</font><br><br></p>\n<p><font size=5>Ū lâng chhui-lūn kóng, gōa-chheⁿ-lâng chhòng-chō jîn-lūi, sī beh lâi thè in ó͘ kim-á.</font><br><br></p>\n<p><font size=5>Hăⁿ-à, lán jîn-lūi ê chó͘-sian, hō͘ gōa-chheⁿ-lâng tòng-chò lô͘-châi o͘h!</font><br><br></p>\n<p><font size=5>Eh! Sîn-bêng kiò lí chò tāi-chì, lí kám káⁿ kóng bô-ài?</font><br><br></p>\n<p><font size=5>Heh heh, m̄-káⁿ, iáu-m̄-koh gōa-chheⁿ-lâng ài kim-á beh chhòng-siáⁿ, beh the̍h khì khai o͘h!</font><br><br></p>\n<p><font size=5>Kim-á m̄-nā sī tâu-chu niâ, iōng tī kang-gia̍p hong-bīn, mā sī chiok ū kè-ta̍t ê mi̍h-kiāⁿ neh!</font><br><br></p>\n<p><font size=5>Bōe seⁿ-sian, bōe hu–khì, khak-si̍t ū i ê kè-ta̍t, put-jî-kò, gōa-chheⁿ-lâng kám bô siáⁿ-mih siat-pī, ē-tàng ka-kī ó͘, to̍h koh chhī hiah chōe lâng khì thè in ó͘.</font><br><br></p>\n<p><font size=5>Góa a̍h chai, hoān-sè in to̍h khah bô-êng, kiò lô͘-châi khì thè in ó͘, chhāi 1 ê kok-ông tī hia koán-lí to̍h hó.</font><br><br></p>\n<p><font size=5>1 ê kok-ông ài thóng-tī kúi-nā bān nî, siūⁿ–khí-lâi mā sī kài sin-khó͘.</font><br><br></p>\n<p><font size=5>Ká-ná hō͘ lâng phòaⁿ bû-kî–leh!</font><br><br></p>\n<p><font size=5>Āu–lâi–leh?</font><br><br></p>\n<p><font size=5>Āu–lâi to̍h chò tōa-chúi–ah, jîn-lūi hiám hō͘ chúi im kah bô–khì, hoān-sè liân kok-ông to hông chhiâng-chhiâng–khì.</font><br><br></p>\n<p><font size=5>Án-ne oa̍h–lo̍h-lâi ê jîn-lūi tio̍h chū-iû–ah!</font><br><br></p>\n<p><font size=5>Lí chia̍h khah bái–leh, liam-mi koh phài sin ê kok-ông lâi–ah!</font><br><br></p>\n<p><font size=5>Hăⁿ–à? Hiau-hēng o͘h, jîn-lūi ê chó͘-sian chiah-nī-á pháiⁿ-miā!</font><br><br></p>\n<p><font size=5>Chò tōa-chúi chit ê thoân-soat, siōng-chá to̍h sī ùi Sumer lâng chia chhut–lâi-ê, 1 tiám-cheng 60 hun, 1 ê îⁿ-kho͘-á 360 tō͘, lóng sī O͘-thâu-lâng hoat-bêng–ê.</font><br><br></p>\n<p><font size=5>Ah m̄-sī 1 tīn ó͘ kim-á ê lô͘-châi, bat chiah chōe sī beh chhòng-siáⁿ?</font><br><br></p>\n<p><font size=5>Chiah thang chai-iáⁿ kúi-tiám thèng-hó hā-pan–ā!</font><br><br></p>\n<p><font size=5>Koh ū 1 ê chhù-bī ê hiān-siōng, pún-té 1 ê kok-ông lóng thóng-tī kúi-nā bān nî, tī chò tōa-chúi liáu-āu, soah piàn-chò chheng-gōa nî, pah-gōa nî, kúi cha̍p nî, bô chhin-chhiūⁿ chìn-chêng hiah tn̂g-hòe-siū–ā.</font><br><br></p>\n<p><font size=5>Hō͘ tōa-chúi im 1-ē, tn̂g-hòe-siū ê kong-lêng soah pháiⁿ–khì.</font><br><br></p>\n<p><font size=5>Nā kóng khah kó͘-chá-sî ê kok-ông sī sîn, án-ne āu–lâi ê kok-ông to̍h bān-bān-á piàn-chò kah it-poaⁿ-lâng kāng-khoán.</font><br><br></p>\n<p><font size=5>Nā m̄-sī sîn-bêng, to̍h bô-lâng kiaⁿ–ā, bô teh ka sìn-táu.</font><br><br></p>\n<p><font size=5>Chū án-ne Sumer ê ông-tiâu tī 4 chheng-gōa nî chêng, in-ūi chiàn-cheng, bia̍t-bông–ah!</font><br><br></p>\n<p><font size=5>Kó͘-chá-sî in-ūi chiàn-cheng bia̍t-bông, che tiāⁿ-tiāⁿ ū–ê-lah, ōaⁿ-chò hiān-tāi mā sī kāng-khoán–ā.</font><br><br></p>\n<p><font size=5>Kóng tio̍h chiàn-cheng hoⁿh, góa koh siūⁿ tio̍h 1 kiāⁿ tāi-chì, tong-chho͘ hoat-seng Iraq chiàn-cheng ê sî-chūn, bí-kun chiàm-niá O͘-thâu-lâng lâu–lo̍h-lâi ê Ur kó͘-siâⁿ, chiok chē lâng kóng in chhōe tio̍h 1 ê mn̂g, ē-tàng kā lâng thoân khì pa̍t lia̍p chheⁿ-kiû.</font><br><br></p>\n<p><font size=5>Koh teh chhàu-tōaⁿ–ā, kó͘-siâⁿ tī hia kúi-nā chheng-nî, ū hó mih-á chá to̍h hông poaⁿ liáu-liáu–ah.</font><br><br></p>\n<p><font size=5>Bô ŏ͘, 1 pah tang chêng ê gián-kiù, chiah tī hit ê ûi-chek, hoat-hiān 1 téng kok-ông teh tì ê thâu-khoe, téng-thâu kèng-jiân sī tō͘-kim–ê.</font><br><br></p>\n<p><font size=5>Tō͘-kim? Án-ne m̄-to̍h ài ū tiān, pài-thok–eh, kúi-chheng-nî neh!</font><br><br></p>\n<p><font size=5>Hèⁿ–ā, só͘-pái lâng chiah ē kóng, chiàn-cheng chiah khai-sí, Bí-kok to̍h kóaⁿ-kín phài kun-tūi khì chiàm hit ê só͘-chāi. Chhōe khòaⁿ ū siáⁿ-mih hó-khang–ê-bô!</font><br><br></p>\n<p><font size=5>He thiaⁿ–khí-lâi tio̍h sī o͘-pe̍h-kóng–ê, tī soa-bo̍k lāi-tóe, bô ūi thang bih, chhin-chhiūⁿ kó͘-siâⁿ hit khoán khah koân ê só͘-chāi, it-tēng sī seng chiàm seng iâⁿ–ê, khah-chá góa chò-peng ê sî-chūn hoⁿh.</font><br><br></p>\n<p><font size=5>Hó! Tòng–khài! Mài koh kóng lí chò-peng ê sî-chūn!</font><br><br></p>\n<p><font size=5>Eh! M̄-sī, lí thiaⁿ góa kóng–1-ē-lah!</font><br><br></p>\n<p><font size=5>Góa sī Niau-tāu, lán āu-hôe chài-hōe ŏ͘!</font><br><br></p>\n<p><font size=5>Lí thiaⁿ góa kóng–lah! Góa sī Chiá-siông, eh, tán–1-ē!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","蘇美文明"]},{"title":"【台語講怪奇】 EP06-食飽siuⁿ閒ê巨石文明","url":"/%5Bobject%20Object%5D/kongkoaiki06/","content":"<p><a href=\"https://youtu.be/f-7nTyP573o\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/7eb9358b-b2f0-411a-8c4e-0912508aa1ed\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/13qj0ALiRCpCpeqhVIR78t\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/LYSbWLPDuqRmJVeS7_\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep06-%E9%A3%9F%E9%A3%BDsiu%E2%81%BF%E9%96%92%C3%AA%E5%B7%A8%E7%9F%B3%E6%96%87%E6%98%8E-t%C3%A2i-g%C3%AD-k%C3%B3ng-ko%C3%A0i-k%C3%AE-chia-h/id1730745763?i=1000665450970\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　</p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>歡迎收聽台語講怪奇，咱今á日beh講–ê是神祕ê大石頭建築，mā有人ka hō做巨石文明。</font><br><br></p>\n<p><font size=5>Tī全世界chiâⁿ chē所在，無kâng ê民族，攏有用大石頭起建築物ê文化。</font><br><br></p>\n<p><font size=5>Chit寡建築物，in ê路用有廟寺，有墓，有金字塔，mā有1寡到chit-má，攏無法度確定是beh做啥物用途ê遺跡。</font><br><br></p>\n<p><font size=5>Chit內底上有名ê 1 ê，是英國ê巨石陣，幾十塊ê巨石排列做圓形，有4千年ê歷史，一般是ioh講，he是彼tang陣teh做祭拜儀式ê所在，m̄-koh mā無法度確定。</font><br><br></p>\n<p><font size=5>埃及ê Khufu金字塔，相信ta̍k-ê攏bat聽–過，che是tī 4500年前完成ê建築物，伊使用230萬塊ê大石頭ka疊–起-來，ta̍k粒石頭上無攏有2噸半，金字塔起好了後，是全世界上koân ê建築物，一直到700年前，chit ê記錄chiah去hông超–過。</font><br><br></p>\n<p><font size=5>法國有1 ê Carnac巨石林，chia ê巨石有超過3千塊以上，m̄知是照啥理路，閣排kah整齊整齊，歷史超過5千年，起造ê年代比金字塔閣khah久，其中有1寡古早時ê墓，m̄-koh chiah大phiàn ê遺跡，是為tio̍h啥物目的起–ê，kāng款無人知影。</font><br><br></p>\n<p><font size=5>照咱現此時對古早人ê認bat，四五千年前ê人類，大部分猶teh用石頭做ê工具，上好ê工具，極加to̍h是青銅，in nah有才調來處理chiah大塊ê石頭？</font><br><br></p>\n<p><font size=5>而且in一定是有足強ê意志a̍h是需求，chiah會動員hiah-nī-á chē人ê來舞chit寡代誌。</font><br><br></p>\n<p><font size=5>咱tú-chiah講–ê hit寡遺跡，伊工程ê規模，to̍h算是用現代ê技術，凡勢to舞bē出–來，真chē專家to̍h teh想，teh hia ioh講，幾千年前in是án怎做–ê？</font><br><br></p>\n<p><font size=5>其實mā m̄是現代人ài替in操煩，只是想–tio̍h to m̄甘願，lín chit寡古早人竟然有才調起che有–ê無–ê！</font><br><br></p>\n<p><font size=5>Hèⁿ ā，tio̍h算講阮無hiah gâu搬石頭，上無阮mā ài知影lín是有啥物撇步–ā！</font><br><br></p>\n<p><font size=5>江湖一點訣，講–破to̍h無價值，咱chit-má to̍h來教ta̍k-ê án怎搬石頭，頭1 ê是英國巨石陣，thàn落雪ê時陣，用冰車來拖to̍h好！</font><br><br></p>\n<p><font size=5>超過9米，30噸以上ê大石頭，閣是寒–人冷ki-ki，若無sè-jī腰會閃–tio̍h ŏ͘！</font><br><br></p>\n<p><font size=5>當然mā m̄是1 ê人家己拖–ā，100 ê人做夥拖，閣加100隻Husky。</font><br><br></p>\n<p><font size=5>我算–1-ē，30噸，to̍h是3萬公斤，按呢人hâm狗做夥算，平均1 ê ài拖150公斤neh！</font><br><br></p>\n<p><font size=5>100 ê人若無法–伊，叫所有ê人來搬，庄頭庄尾厝邊隔壁攏總來交陪，順sòa練身體。</font><br><br></p>\n<p><font size=5>Eh，你是當做別人攏閒閒無代誌–o͘h！</font><br><br></p>\n<p><font size=5>寒–人無法度作穡–ah，無是beh規工bih tī厝–ni̍h看電視nih，ài加減á運動–lah！</font><br><br></p>\n<p><font size=5>運動ê方式chiâⁿ chē–ā，古早人m̄是定定去kâng佔地盤，搶食物，閣刣人兼放火。</font><br><br></p>\n<p><font size=5>你用講–ê to̍h khah簡單，he出–去是ài hâm人拚性命neh，猶是搬石頭khah健康–lah！</font><br><br></p>\n<p><font size=5>起造巨石陣ê理由是為tio̍h健康，che我真正m̄ bat聽–過，拖大石頭真thiám neh。</font><br><br></p>\n<p><font size=5>若siuⁿ thiám，拖kah半路to̍h ka擲tī hia，明年chiah閣轉來拖to̍h好–ā，橫直mā無人會偷the̍h。</font><br><br></p>\n<p><font size=5>石頭to̍h bē-tàng食，偷the̍h he beh創啥，ah m̄-koh你慢慢á舞，工程m̄ to̍h ài拖chiâⁿ久。</font><br><br></p>\n<p><font size=5>A̍h無teh趕時間–ā，若無，閣會tàng外包hō͘專業–ê，聖誕老阿伯。</font><br><br></p>\n<p><font size=5>Eh！牽kah tùi hia去，先bàng講hit ê時代聖誕老阿伯根本to猶bē出世，我問–你，你kám有收過聖誕老人送–你ê禮物？</font><br><br></p>\n<p><font size=5>無neh，kám是我無夠乖？</font><br><br></p>\n<p><font size=5>M̄是你無夠乖，是你老–ā-lah！</font><br><br></p>\n<p><font size=5>Ái-iò͘，講kah按呢，我本底是想講，聖誕老人ê冰車，載hiah chē禮物tī天頂飛，搬1下石頭小khóa-á代誌，我若有hit台會tàng飛ê冰車，石頭我家己搬mā會使–ā。</font><br><br></p>\n<p><font size=5>你連禮物to̍h the̍h無，閣teh siàu想人ê冰車，食khah bái–eh-lah。</font><br><br></p>\n<p><font size=5>Hò͘，chhōe外包mā bē使，ah無你khah巧，石頭你來搬看māi講。</font><br><br></p>\n<p><font size=5>好，按呢我來起金字塔，石頭1粒2噸半，超過200萬塊，挖1條運河，用船來載to̍h好。</font><br><br></p>\n<p><font size=5>Ĕ？Chit招聽–起-來bē-bái neh，免搬kah hiah-nī thiám。</font><br><br></p>\n<p><font size=5>Nî-lô-hô，本底to̍h是每1冬，tī固定時間攏會做大水，溪邊ê田攏淹淹–去，無法度種田，閒閒無代誌做，to̍h ta̍k-ke來sńg石頭–ā。</font><br><br></p>\n<p><font size=5>Sńg石頭，練身體閣兼sńg水，比拚性命搶地盤閣khah健康hōⁿ。</font><br><br></p>\n<p><font size=5>Hèⁿ，beh放火mā放bē –起-來-ā。</font><br><br></p>\n<p><font size=5>怎樣放bē –起-來？</font><br><br></p>\n<p><font size=5>To̍h teh淹水–ah，是beh án怎放火？</font><br><br></p>\n<p><font size=5>是講，金字塔內底上重ê石頭，超過100噸lio͘h，he是án怎搬–ê？</font><br><br></p>\n<p><font size=5>你想講超過100噸to̍h chiâⁿ厲害m̄？我kā你講，古早ê埃及人，閣有挖1塊方尖碑，長度有42米，重量超過1千噸。</font><br><br></p>\n<p><font size=5>Eh，1千噸kah 2噸半差足chē neh，he是beh án怎搬？</font><br><br></p>\n<p><font size=5>而且，in teh挖ê時陣，koh順sòa ka磨kah平平。</font><br><br></p>\n<p><font size=5>先做si-á-geh kám有差？</font><br><br></p>\n<p><font size=5>當然mā有差，意思to̍h是講，我teh挖ê時，to̍h已經想好ài án怎搬–ah，而且我確定teh搬ê時陣，絕對bē去ho͘ kha̍p–tio̍h。</font><br><br></p>\n<p><font size=5>Ŏ͘，是按呢o͘h，ah是beh按怎搬，你m̄ to̍h緊講。</font><br><br></p>\n<p><font size=5>He簡單–lah，chhōe外包–ê，叫外星人來tàu搬to̍h好–ah。</font><br><br></p>\n<p><font size=5>Eh，kám會使按呢偷食步？叫外星人來鬥相共，m̄是面對問題ê方式–lah。</font><br><br></p>\n<p><font size=5>你閣敢講，頭tú-á到底是siáng講beh外包hō͘聖誕老阿伯？</font><br><br></p>\n<p><font size=5>好–lah好–lah，若無chit táu to̍h算無輸無贏。</font><br><br></p>\n<p><font size=5>咱tú-chiah講–ê chit 2 ê，to̍h是thàn無法度種田ê時陣，來舞chit寡工程。</font><br><br></p>\n<p><font size=5>凡勢是beh用chit ê方式，hō͘參與ê百姓有通食飽，而且ta̍k工工課做kah足thiám，chiah bē想講beh造反。</font><br><br></p>\n<p><font size=5>To̍h是驚人食飽siuⁿ閒，a̍h是食bē飽會想beh亂，想1寡齣頭來hō͘ in舞，算是1種統治ê手段。</font><br><br></p>\n<p><font size=5>咱一般攏會想講，文明kap科技是一直teh進步–ê，m̄-koh，mā有可能因為天災a̍h是戰爭，人死了了，khah早ê技術無法度koh傳–落-來。</font><br><br></p>\n<p><font size=5>所擺，古早人做會到ê代誌，後–來顛倒soah愈來愈退步，到chit-má，看tio̍h hit寡古早時代ê巨石建築，to̍h會去想講kám會是外星人舞–ê。</font><br><br></p>\n<p><font size=5>古早時有1 ê羅馬帝國，足厲害，羅馬人ê建築技術chiâⁿ進步，我相信ta̍k-ê攏bat聽–過。</font><br><br></p>\n<p><font size=5>In m̄-nā四界去搶人ê地盤，閣會吸收在地人ê智慧kap技術，hō͘ in ê文明愈來愈進步。</font><br><br></p>\n<p><font size=5>In ùi希臘人hit pêng，學tio̍h製作吊車ê技術，in閣開時間去研究，發展，tī 2千年前，羅馬人to̍h會tàng用吊車搬幾十噸ê大石頭–ā。</font><br><br></p>\n<p><font size=5>講tio̍h羅馬人ê建築，ta̍k-ke頭1 ê想–tio̍h-ê，應該to̍h是羅馬競技場。</font><br><br></p>\n<p><font size=5>因為tī hia拍ê電影足有名，閣有電視劇，chit時通人知。</font><br><br></p>\n<p><font size=5>窮實tī Lî-pa-lūn，閣有1 ê世界有名ê Baalbek遺跡，che是2千外年前，羅馬人起ê神廟。</font><br><br></p>\n<p><font size=5>He是1 ê足有名ê世界文化遺產。</font><br><br></p>\n<p><font size=5>Hit ê神廟ê柱á，有7層樓hiah koân，疊tī柱á頂頭ê大石頭，1塊to̍h差不多有60噸。</font><br><br></p>\n<p><font size=5>2千年前ê吊車，to̍h chiah-nī-á厲害o͘h！</font><br><br></p>\n<p><font size=5>Hèⁿ ā，hit塊石頭頂面有8 ê孔，專家認為to̍h是in使用吊車ê證據。</font><br><br></p>\n<p><font size=5>若1台吊車用1 ê孔，60噸，按呢算–起-來，in使用ê吊車，1台會tàng搬7噸半。</font><br><br></p>\n<p><font size=5>8台吊車同齊作業，che已經chiâⁿ厲害–ā，不而過，閣khah驚–人ê是，廟寺底層，地基用ê大石頭，長度有22米hiah長，重量上無mā有800噸，你是beh án怎搬？</font><br><br></p>\n<p><font size=5>用100台吊車來處理kám bē使？</font><br><br></p>\n<p><font size=5>He石頭長度有22米neh，你1 pêng to̍h ài khǹg 50台ê吊車，吊車kám有hiah細台？</font><br><br></p>\n<p><font size=5>Eh，tio̍h hoⁿh，m̄是用khah chē吊車to̍h khah好neh，ah若無，in是án怎搬–ê？</font><br><br></p>\n<p><font size=5>我問–你，若是叫你去搬hit支柱á，你會án怎搬？</font><br><br></p>\n<p><font size=5>圓形ê柱á，我想–1-ē，ah，土腳鋪ho͘平，用liàn–ê to̍h好。</font><br><br></p>\n<p><font size=5>巧ŏ͘，按呢若是800噸ê石頭，你beh án怎搬？</font><br><br></p>\n<p><font size=5>He to̍h m̄是圓形–ê，無法度用liàn–ê，kám是ài chhōe外包–ê？</font><br><br></p>\n<p><font size=5>Bàng閣想聖誕老阿伯–ah！伊若m̄是圓–ê，to̍h bē-tàng用lìn–ê，按呢你ka變做圓–ê，m̄ to̍h好–ah！</font><br><br></p>\n<p><font size=5>Ĕ？四角形–ê，按呢，我tī伊四ê面攏ka裝1 ê架á，將伊變做圓型–ê，to̍h會tàng用liàn–ê，根本to m̄免吊車–mah！</font><br><br></p>\n<p><font size=5>Hèⁿ ā，吊車用來kā石頭吊ho͘ koân to̍h好，免用吊車搬，chit ê方式聽–起-來蓋合理hoⁿh！</font><br><br></p>\n<p><font size=5>Chit ê理論我會tàng接受。</font><br><br></p>\n<p><font size=5>M̄-koh，mā是有人堅持，m̄相信羅馬人有才調搬hiah大粒ê石頭，to̍h teh ioh講，頂頭ê廟是羅馬人起–ê，不過ē層ê大石頭，是5千年前，甚至是1萬年前ê古早文明chhāi tī hia–ê。</font><br><br></p>\n<p><font size=5>羅馬人做bē到，顛倒5千年前ê人to̍h做會到，che koh是啥物理路？</font><br><br></p>\n<p><font size=5>我想應該是hoⁿh，to̍h算是烏白講，只要你講了有趣味，to̍h有人會kā你捧場，你若講了siuⁿ正經，顛倒無人beh聽。</font><br><br></p>\n<p><font size=5>有道理ŏ͘，我若提出1 ê理論講，chit ê世界上無外星人，聽–起-來to̍h無啥趣味，m̄-koh我若是烏白chòaⁿ，講in án怎閣án怎，我認為chit ê世界上，一定有外星人，按呢to̍h會有chiâⁿ chē人來kā我chhi̍h讚。</font><br><br></p>\n<p><font size=5>Hèⁿ ā，若是tú tio̍h啥物古早時代ê代誌，現此時無法度解說–ê，先賴hō͘外星人to̍h tio̍h–ā。</font><br><br></p>\n<p><font size=5>雖罔是按呢講，不過，chit寡巨石文明確實mā是有真chē怪奇，可比講，Turkey有1 ê Gô-bé-khí-lí石陣，chit-má ê專家確定，hit ê遺跡，超過1萬2千年。</font><br><br></p>\n<p><font size=5>Hăⁿ？1萬2千年？Ah m̄ to̍h kah Atlantis kāng 1 ê時期？</font><br><br></p>\n<p><font size=5>Hit ê遺跡ê規模mā是足譀古，而且你ài知影，彼tang陣ê人類，猶閣bē曉種田，in食ê物件to̍h是去phah獵，挽果子，nah有才調飼1大陣人，閒閒無代誌去搬石頭？</font><br><br></p>\n<p><font size=5>Eh，che聽–起-來真正有夠怪奇，你閣sòa lŏe講，我想beh聽。</font><br><br></p>\n<p><font size=5>Ta̍k-ke若是有趣味想beh聽，ài會記lih kā阮注文，tàu相報，我是A-chin in ang。</font><br><br></p>\n<p><font size=5>我是Ko͘-chiáu。</font><br><br></p>\n<p><font size=5>感謝ta̍k-ê收聽，咱後回再會ŏ͘！</font><br><br></p>\n<hr>\n<br>\n<font size=5>Hoan-gêng siu-thiaⁿ Tâi-gí Kóng Koài-kî, lán kin-á-ji̍t beh kóng--ê sī sîn-pì ê tōa chio̍h-thâu kiàn-tio̍k, mā ū lâng ka hō-chò Kī-se̍k-bûn-bêng.</font>\n<br><br><p>\n\n<p><font size=5>Tī choân sè-kài chiâⁿ chē só͘-chāi, bô kâng ê bîn-cho̍k, lóng ū iōng tōa chio̍h-thâu khí kiàn-tio̍k-bu̍t ê bûn-hòa.</font><br><br></p>\n<p><font size=5>Chit kóa kiàn-tio̍k-bu̍t, in ê lō͘-iōng ū biō-sī, ū bōng, ū kim-jī-thah, mā ū 1 kóa kàu chit-má, lóng bô-hoat-tō͘ khak-tēng sī beh chò siáⁿ-mih iōng-tô͘ ê ûi-chek.</font><br><br></p>\n<p><font size=5>Chit lāi-té siōng ū-miâ ê 1 ê, sī Eng-kok ê Kī-se̍k-tīn, kúi cha̍p tè ê kī-chio̍h pâi-lia̍t chò îⁿ-hêng, ū 4 chheng nî ê le̍k-sú, it-poaⁿ sī ioh kóng, he sī hit-tang-chūn teh chò chè-pài gî-sek ê só͘-chāi, m̄-koh mā bô-hoat-tō͘ khak-tēng.</font><br><br></p>\n<p><font size=5>Ai-ki̍p ê Khufu kim-jī-thah, siong-sìn ta̍k-ê lóng bat thiaⁿ–kòe, che sī tī 4500 nî chêng oân-sêng ê kiàn-tio̍k-bu̍t, i sú-iōng 230 bān tè ê tōa chio̍h-thâu ka tha̍h–khí-lâi, ta̍k lia̍p chio̍h-thâu siōng-bô lóng ū 2 tòng pòaⁿ, kim-jī-thah khí hó liáu-āu, sī choân-sè-kài siōng koân ê kiàn-tio̍k-bu̍t, it-ti̍t kàu 700 nî chêng, chit ê kì-lo̍k chiah khì hông chhiau–kòe.</font><br><br></p>\n<p><font size=5>Hoat-kok ū 1 ê Carnac Kī-se̍k-lîm, chia ê kī-chio̍h ū chhiau-kòe 3 chheng tè í-siōng, m̄-chai sī chiàu sáⁿ lí-lō͘, koh pâi kah chéng-chê chéng-chê, le̍k-sú chhiau-kòe 5 chheng nî, khí-chō ê nî-tāi pí kim-jī-thah koh khah kú, kî-tiong ū 1 kóa kó͘-chá-sî ê bōng, m̄-koh chiah tōa phiàn ê ûi-chek, sī ūi-tio̍h siáⁿ-mih bo̍k-tek khí–ê, kāng-khoán bô-lâng chai-iáⁿ.</font><br><br></p>\n<p><font size=5>Chiàu lán hiān-chhú-sî tùi kó͘-chá-lâng ê jīn-bat, 4, 5 chheng nî chêng ê jîn-lūi, tōa-pō͘-hūn iáu teh iōng chio̍h-thâu chò ê kang-kū, siōng hó ê kang-kū ke̍k-ke to̍h sī chheⁿ-tâng, in nah ū châi-tiāu lâi chhú-lí chiah tōa tè ê chio̍h-thâu?</font><br><br></p>\n<p><font size=5>Jî-chhiáⁿ in it-tēng sī ū chiok kiông ê ì-chì a̍h-sī su-kiû, chiah ē tōng-oân hiah-nī-á chē ê lâng lâi bú chit kóa tāi-chì.</font><br><br></p>\n<p><font size=5>Lán tú-chiah kóng–ê hit kóa ûi-chek, i kang-têng ê kui-bô͘, to̍h sǹg sī iōng hiān-tāi ê ki-su̍t, hoān-sè to bú bē chhut–lâi, chin chē choan-ka to̍h teh siūⁿ, teh hia ioh kóng, kúi-chheng-nî chêng in sī án-chóaⁿ chò–ê?</font><br><br></p>\n<p><font size=5>Kî-si̍t mā m̄-sī hiān-tāi-lâng ài thè in chhau-hoân, chí-sī siūⁿ–tio̍h to m̄ kam-goān, lín chit kóa kó͘-chá-lâng kèng-jiân ū châi-tiāu khí che ū–ê bô–ê!</font><br><br></p>\n<p><font size=5>Hèⁿ ā, tio̍h sǹg kóng gún bô hiah gâu poaⁿ chio̍h-thâu, siōng-bô gún mā ài chai-iáⁿ lín sī ū siáⁿ-mih phiat-pō͘–ā!</font><br><br></p>\n<p><font size=5>Kang-ô͘ chi̍t tiám koat, kóng–phòa to̍h bô kè-ta̍t, lán chit-má to̍h lâi kà ta̍k-ê án-chóaⁿ poaⁿ chio̍h-thâu, thâu 1 ê sī Eng-kok Kī-se̍k-tīn, thàn lo̍h-seh ê sî-chūn, iōng peng-chhia lâi thoa to̍h hó!</font><br><br></p>\n<p><font size=5>Chhiau-kòe 9 bí, 30 tòng í-siōng ê tōa chio̍h-thâu, koh sī kôaⁿ–lâng léng-ki-ki, nā bô-sè-jī io ē siám–tio̍h ŏ͘!</font><br><br></p>\n<p><font size=5>Tong-jiân mā m̄-sī 1 ê lâng ka-tī thoa–ā, 100 ê lâng chò-hóe thoa, koh ka 100 chiah Husky.</font><br><br></p>\n<p><font size=5>Góa sǹg–1-ē, 30 tòng, to̍h sī 3 bān kong-kin, án-ne lâng hâm káu chò-hóe sǹg, pêng-kin 1 ê ài thoa 150 kong-kin neh!</font><br><br></p>\n<p><font size=5>100 ê lâng nā bô-hoat–i, kiò só͘-ū ê lâng lâi poaⁿ, chng-thâu chng-bóe chhù-piⁿ keh-piah lóng-chóng lâi kau-pôe, sūn-sòa liān sin-thé.</font><br><br></p>\n<p><font size=5>Eh, lí sī tòng-chò pa̍t-lâng lóng êng-êng bô tāi-chì–o͘h!</font><br><br></p>\n<p><font size=5>Kôaⁿ–lâng bô-hoat-tō͘ choh-sit–ah, bô sī beh kui-kang bih tī chhù–ni̍h khòaⁿ tiān-sī nih, ài ke-kiám-á ūn-tōng–lah!</font><br><br></p>\n<p><font size=5>Ūn-tōng ê hong-sek chiâⁿ chē–ā, kó͘-chá-lâng m̄-sī tiāⁿ-tiāⁿ khì kâng chiàm tē-pôaⁿ, chhiúⁿ chia̍h-mi̍h, koh thâi-lâng kiam pàng-hóe.</font><br><br></p>\n<p><font size=5>Lí iōng kóng–ê to̍h khah kán-tan, he chhut–khì sī ài hâm lâng piàⁿ sèⁿ-miā neh, iáu-sī poaⁿ chio̍h-thâu khah kiān-khong–lah!</font><br><br></p>\n<p><font size=5>Khí-chō Kī-se̍k-tīn ê lí-iû sī ūi-tio̍h kiān-khong, che góa chin-chiàⁿ m̄ bat thiaⁿ–kòe, thoa tōa chio̍h-thâu chin thiám neh.</font><br><br></p>\n<p><font size=5>Nā siuⁿ thiám, thoa kah pòaⁿ-lō͘ to̍h ka tàn tī hia, mê-nî chiah koh tńg-lâi thoa to̍h hó–ā, hûiⁿ-ti̍t mā bô lâng ē thau-the̍h.</font><br><br></p>\n<p><font size=5>Chio̍h-thâu to̍h bē-tàng chia̍h, thau-the̍h he beh chhòng-siáⁿ, ah m̄-koh lí bān-bān-á bú, kang-têng m̄ to̍h ài thoa chiâⁿ kú.</font><br><br></p>\n<p><font size=5>A̍h bô teh kóaⁿ sî-kan–ā, nā-bô, koh ē-tàng gōa-pau hō͘ choan-gia̍p–ê, Sèng-tàn Lāu-a-peh.</font><br><br></p>\n<p><font size=5>Eh! Khan kah tùi hia khì, seng bàng kóng hit ê sî-tāi Sèng-tàn Lāu-a-peh kin-pún to iáu-bē chhut-sì, góa mn̄g–lí, lí kám ū siu kòe Sèng-tàn-lāu-lâng sàng–lí ê lé-bu̍t?</font><br><br></p>\n<p><font size=5>Bô neh, kám sī góa bô kàu koai?</font><br><br></p>\n<p><font size=5>M̄ sī lí bô kàu koai, sī lí lāu–ā-lah!</font><br><br></p>\n<p><font size=5>Ái-iò͘, kóng kah án-ne, góa pún-té sī siūⁿ kóng, Sèng-tàn-lāu-lâng ê peng-chhia, chài hiah chē lé-mi̍h tī thiⁿ-téng poe, poaⁿ 1 ē chio̍h-thâu sió-khóa-á tāi-chì, góa nā ū hit tâi ē-tàng poe ê peng-chhia, chio̍h-thâu góa ka-tī poaⁿ mā ē-sái–ā.</font><br><br></p>\n<p><font size=5>Lí liân lé-bu̍t to̍h the̍h bô, koh teh siàu-siūⁿ lâng ê peng-chhia, chia̍h khah bái–eh-lah.</font><br><br></p>\n<p><font size=5>Hò͘, chhōe gōa-pau mā bē-sái, ah bô lí khah khiáu, chio̍h-thâu lí lâi poaⁿ khòaⁿ-māi kóng.</font><br><br></p>\n<p><font size=5>Hó, án-ne góa lâi khí kim-jī-thah, chio̍h-thâu 1 lia̍p 2 tòng pòaⁿ, chhiau-kòe 200 bān tè, ó͘ 1 tiâu ūn-hô, iōng chûn lâi chài to̍h hó.</font><br><br></p>\n<p><font size=5>Ĕ? Chit chiau thiaⁿ–khí-lâi bē-bái neh, bián poaⁿ kah hiah-nī thiám.</font><br><br></p>\n<p><font size=5>Nî-lô-hô, pún-té to̍h sī múi 1 tang, tī kò͘-tēng sî-kan lóng ē chò tōa-chúi, khe-piⁿ ê chhân lóng im-im–khì, bô-hoat-tō͘ chèng-chhân, êng-êng bô tāi-chì chò, to̍h ta̍k-ke lâi sńg chio̍h-thâu–ā.</font><br><br></p>\n<p><font size=5>Sńg chio̍h-thâu, liān sin-thé koh kiam sńg-chúi, pí piàⁿ sèⁿ-miā chhiúⁿ tē-pôaⁿ koh khah kiān-khong hōⁿ.</font><br><br></p>\n<p><font size=5>Hèⁿ, beh pàng-hóe mā pàng bē –khí-lâi-ā.</font><br><br></p>\n<p><font size=5>Chóaⁿ-iūⁿ pàng bē –khí-lâi?</font><br><br></p>\n<p><font size=5>To̍h teh im-chúi–ah, sī beh án-chóaⁿ pàng-hóe?</font><br><br></p>\n<p><font size=5>Sī kóng, kim-jī-thah lāi-té siōng-tāng ê chio̍h-thâu, chhiau-kòe 100 tòng lio͘h, he sī án-chóaⁿ poaⁿ–ê?</font><br><br></p>\n<p><font size=5>Lí siūⁿ kóng chhiau-kòe 100 tòng to̍h chiâⁿ lī-hāi m̄? Góa kā lí kóng, kó͘-chá ê Ai-ki̍p-lâng, koh ū ó͘ 1 tè png-chiam-pi, tn̂g-tō͘ ū 42 bí, tāng-liōng chhiau-kòe 1 chheng tòng.</font><br><br></p>\n<p><font size=5>Eh, 1 chheng tòng kah 2 tòng pòaⁿ chha chiok chē neh, he sī beh án-chóaⁿ poaⁿ? </font><br><br></p>\n<p><font size=5>Jî-chhiáⁿ, in teh ó͘ ê sî-chūn, koh sūn-sòa ka bôa kah pêⁿ-pêⁿ.</font><br><br></p>\n<p><font size=5>Seng chò si-á-geh kám ū chha?</font><br><br></p>\n<p><font size=5>Tong-jiân mā ū chha, ì-sù to̍h sī kóng, góa teh ó͘ ê sî, to̍h í-keng siūⁿ hó ài án-chóaⁿ poaⁿ–ah, jî-chhiáⁿ góa khak-tēng teh poaⁿ ê sî-chūn, choa̍t-tùi bā khì ho͘ kha̍p–tio̍h.</font><br><br></p>\n<p><font size=5>Ŏ͘, sī án-ne o͘h, ah sī beh án-chóaⁿ poaⁿ, lí m̄ to̍h kín kóng.</font><br><br></p>\n<p><font size=5>He kán-tan–lah, chhōe gōa-pau–ê, kiò gōa-chheⁿ-lâng lâi tàu poaⁿ to̍h hó–ah.</font><br><br></p>\n<p><font size=5>Eh, kám ē-sái án-ne thau-chia̍h-pō͘? Kiò gōa-chheⁿ-lâng lâi tàu-saⁿ-kāng, m̄ sī bīn-tùi būn-tê ê hong-sek–lah.</font><br><br></p>\n<p><font size=5>Lí koh káⁿ kóng, thâu-tú-á tàu-té sī siáng kóng beh gōa-pau hō͘ Sèng-tàn Lāu-a-peh? </font><br><br></p>\n<p><font size=5>Hó–lah hó–lah, nā-bô chit táu to̍h sǹg bô-su-bô-iâⁿ.</font><br><br></p>\n<p><font size=5>Lán tú-chiah kóng–ê chit 2 ê, to̍h sī thàn bô-hoat-tō͘ chèng-chhân ê sî-chūn, lâi bú chit kóa kang-têng.</font><br><br></p>\n<p><font size=5>Hoān-sè sī beh iōng chit ê hong-sek, hō͘ chham-ú ê peh-sèⁿ ū thang chia̍h-pá, jî-chhiáⁿ ta̍k-kang khang-khòe chò kah chiok thiám, chiah bē siūⁿ kóng beh chō-hoán.</font><br><br></p>\n<p><font size=5>To̍h sī kiaⁿ lâng chia̍h-pá siuⁿ êng, a̍h-sī chia̍h bē pá ē siūⁿ beh loān, siūⁿ 1 kóa chhut-thâu lâi hō͘ in bú, sǹg sī 1 chióng thóng-tī ê chhiú-tōaⁿ.</font><br><br></p>\n<p><font size=5>Lán it-poaⁿ lóng ē siūⁿ kóng, bûn-bêng kap kho-ki sī it-ti̍t teh chìn-pō͘–ê, m̄-koh mā ū khó-lêng in-ūi thiⁿ-chai a̍h-sī chiàn-cheng, lâng sí liáu-liáu, khah chá ê ki-su̍t bô-hoat-tō͘ koh thoân–lo̍h-lâi.</font><br><br></p>\n<p><font size=5>Só͘-pái, kó͘-chá-lâng chò ē kàu ê tāi-chì, āu–lâi tian-tò soah jú lâi jú thè-pō͘, kàu chit-má, khòaⁿ tio̍h hit kóa kó͘-chá sî-tāi ê kī-se̍k kiàn-tio̍k, to̍h ē khì siūⁿ kóng kám ē sī gōa-chheⁿ-lâng bú–ê.</font><br><br></p>\n<p><font size=5>Kó͘-chá-sî ū 1 ê Lô-má Tè-kok, chiok lī-hāi, Lô-má-lâng ê kiàn-tio̍k ki-su̍t chiâⁿ chìn-pō͘, góa siong-sìn ta̍k-ê lóng bat thiaⁿ–kòe.</font><br><br></p>\n<p><font size=5>In m̄-nā sì-kè khì chhiúⁿ lâng ê tē-pôaⁿ, koh ē khip-siu chāi-tē-lâng ê tì-hūi kap ki-su̍t, hō͘ in ê bûn-bêng jú lâi jú chìn-pō͘.</font><br><br></p>\n<p><font size=5>In ùi Hi-lia̍p-lâng hit pêng, o̍h tio̍h chè-chok tiàu-chhia ê ki-su̍t, in koh khai sî-kan khì gián-kiù, hoat-tián, tī 2 chheng nî chêng, Lô-má-lâng to̍h ē-tàng iōng tiàu-chhia poaⁿ kúi cha̍p tòng ê tōa chio̍h-thâu–ā.</font><br><br></p>\n<p><font size=5>Kóng tio̍h Lô-má-lâng ê kiàn-tio̍k, ta̍k-ke thâu 1 ê siūⁿ–tio̍h-ê, èng-kai sī Lô-má Kēng-ki-tiûⁿ.</font><br><br></p>\n<p><font size=5>In-ūi tī hia phah ê tiān-iáⁿ chiok ū-miâ, koh ū tiān-sī-kio̍k, chit-sî thong-lâng-chai.</font><br><br></p>\n<p><font size=5>Khêng-si̍t tī Lî-pa-lūn, koh ū 1 ê sè-kài ū-miâ ê Baalbek ûi-chek, che sī 2 chheng gōa nî chêng, Lô-má-lâng khí ê sîn-biō.</font><br><br></p>\n<p><font size=5>He sī 1 ê chiok ū-miâ ê Sè-kài Bûn-hòa Ûi-sán.</font><br><br></p>\n<p><font size=5>Hit ê sîn-biō ê thiāu-á, ū 7 chàn lâu hiah koân, tha̍h tī thiāu-á téng-thâu ê tōa chio̍h-thâu, 1 tè to̍h chha-put-to ū 60 tòng.</font><br><br></p>\n<p><font size=5>2 chheng nî chêng ê tiàu-chhia, to̍h chiah-nī-á lī-hāi o͘h!</font><br><br></p>\n<p><font size=5>Hèⁿ ā, hit tè chio̍h-thâu téng-bīn ū 8 ê khang, choan-ka jīn-ûi to̍h sī in sú-iōng tiàu-chhia ê chèng-kù.</font><br><br></p>\n<p><font size=5>Nā 1 tâi tiàu-chhia iōng 1 ê khang, 60 tòng, án-ne sǹg–khí-lâi, in sú-iōng ê tiàu-chhia 1 tâi ē-tàng poaⁿ 7 tòng pòaⁿ.</font><br><br></p>\n<p><font size=5>8 tâi tiàu-chhia tâng-chê chok-gia̍p, che í-keng chiâⁿ lī-hāi–ā, put-jî-kò, koh khah kiaⁿ–lâng ê sī, biō-sī té-chân, tē-ki iōng ê tōa chio̍h-thâu, tn̂g-tō͘ ū 22 bí hiah tn̂g, tāng-liōng siōng-bô mā ū 800 tòng, lí sī beh án-chóaⁿ poaⁿ?</font><br><br></p>\n<p><font size=5>Iōng 100 tâi tiàu-chhia lâi chhú-lí kám bē-sái?</font><br><br></p>\n<p><font size=5>He chio̍h-thâu tn̂g-tō͘ ū 22 bí neh, lí 1 pêng to̍h ài khǹg 50 tâi ê tiàu-chhia, tiàu-chhia kám ū hiah sè tâi?</font><br><br></p>\n<p><font size=5>Eh, tio̍h hoⁿh, m̄ sī iōng khah chē tiàu-chhia to̍h khah hó neh, ah nā bô, in sī án-chóaⁿ poaⁿ–ê?</font><br><br></p>\n<p><font size=5>Góa mn̄g–lí, nā sī kiò lí khì poaⁿ hit ki thiāu-á, lí ē án-chóaⁿ poaⁿ?</font><br><br></p>\n<p><font size=5>Îⁿ-hêng ê thiāu-á, góa siūⁿ–1-ē, ah, thô͘-kha pho͘ ho͘ pêⁿ, iōng liàn–ê to̍h hó.</font><br><br></p>\n<p><font size=5>Khiáu ŏ͘, án-ne nā sī 800 tòng ê chio̍h-thâu, lí beh án-chóaⁿ poaⁿ?</font><br><br></p>\n<p><font size=5>He to̍h m̄ sī îⁿ-hêng–ê, bô-hoat-tō͘ iōng liàn–ê, kám sī ài chhōe gōa-pau–ê?</font><br><br></p>\n<p><font size=5>Bàng koh siūⁿ Sèng-tàn Lāu-a-peh–ah! I nā m̄ sī îⁿ–ê, to̍h bē-tàng iōng lìn–ê, án-ne lí ka piàn-chò îⁿ–ê, m̄ to̍h hó–ah!</font><br><br></p>\n<p><font size=5>Ĕ? Sì-kak-hêng–ê, án-ne, góa tī i sì ê bīn lóng ka chng 1 ê kè-á, chiong i piàn-chò îⁿ-hêng–ê, to̍h ē-tàng iōng liàn–ê, kin-pún to m̄-bián tiàu-chhia–mah!</font><br><br></p>\n<p><font size=5>Hèⁿ ā, tiàu-chhia iōng lâi kā chio̍h-thâu tiàu ho͘ koân to̍h hó, bián-iōng tiàu-chhia poaⁿ, chit ê hong-sek thiaⁿ–khí-lâi kài ha̍p-lí hoⁿh!</font><br><br></p>\n<p><font size=5>Chit ê lí-lūn góa ē-tàng chiap-siū.</font><br><br></p>\n<p><font size=5>M̄-koh, mā sī ū lâng kian-chhî, m̄ siong-sìn Lô-má-lâng ū châi-tiāu poaⁿ hiah tōa lia̍p ê chio̍h-thâu, to̍h teh ioh kóng, téng-thâu ê biō sī Lô-má-lâng khí–ê, put-kò ē-chân ê tōa chio̍h-thâu, sī 5 chheng nî chêng, sīm-chì sī 1 bān nî chêng ê kó͘-chá bûn-bêng chhāi tī hia–ê.</font><br><br></p>\n<p><font size=5>Lô-má-lâng chò bē kàu, tian-tò 5 chheng nî chêng ê lâng to̍h chò ē kàu, che koh sī siáⁿ-mih lí-lō͘?</font><br><br></p>\n<p><font size=5>Góa siūⁿ èng-kai sī hoⁿh, to̍h sǹg sī o͘-pe̍h-kóng, chí-iàu lí kóng liáu ū chhù-bī, to̍h ū lâng ē kā lí phâng-tiûⁿ, lí nā kóng liáu siuⁿ chèng-keng, tian-tò bô lâng beh thiaⁿ.</font><br><br></p>\n<p><font size=5>Ū tō-lí ŏ͘, góa nā thê-chhut 1 ê lí-lūn kóng, chit ê sè-kài siōng bô gōa-chheⁿ-lâng, thiaⁿ–khí-lâi to̍h bô siáⁿ chhù-bī, m̄-koh góa nā sī o͘-pe̍h chòaⁿ, kóng in án-chóaⁿ koh án-chóaⁿ, góa jīn-ûi chit ê sè-kài siōng, it-tēng ū gōa-chheⁿ-lâng, án-ne to̍h ē ū chiâⁿ chē lâng lâi kā góa chhi̍h chán.</font><br><br></p>\n<p><font size=5>Hèⁿ ā, nā sī tú tio̍h siáⁿ-mih kó͘-chá sî-tāi ê tāi-chì, hiān-chhú-sî bô-hoat-tō͘ kái-soeh–ê, seng lōa hō͘ gōa-chhiⁿ-lâng to̍h tio̍h–ā.</font><br><br></p>\n<p><font size=5>Sui-bóng sī án-ne kóng, put-kò, chit kóa Kī-se̍k-bûn-bêng khak-si̍t mā sī ū chin chē koài-kî, khó-pí kóng, Thiú-khih ū 1 ê Gô-bé-khí-lí chio̍h-tīn, chit-má ê choan-ka khak-tēng, hit ê ûi-chek, chhiau-kòe 1 bān 2 chheng nî.</font><br><br></p>\n<p><font size=5>Hăⁿ? 1 bān 2 chheng nî? Ah m̄ to̍h kah Atlantis kāng 1 ê sî-kî?</font><br><br></p>\n<p><font size=5>Hit ê ûi-chek ê kui-bô͘ mā sī chiok hàm-kó͘, jî-chhiáⁿ lí ài chai-iáⁿ, hit-tang-chūn ê jîn-lūi, iáu koh bē-hiáu chèng-chhân, in chia̍h ê mi̍h-kiāⁿ to̍h sī khì phah-la̍h, bán kóe-chí, nah ū châi-tiāu chhī 1 tōa-tīn lâng, êng-êng bô tāi-chì khì poaⁿ chio̍h-thâu?</font><br><br></p>\n<p><font size=5>Eh, che thiaⁿ–khí-lâi chin-chiàⁿ ū kàu koài-kî, lí koh sòa lŏe kóng, góa siūⁿ beh thiaⁿ.</font><br><br></p>\n<p><font size=5>Ta̍k-ke nā sī ū chhù-bī siūⁿ beh thiaⁿ, ài ē-kì-lih kā gún chù-bûn, tàu sio-pò, góa sī A-chin in ang.</font><br><br></p>\n<p><font size=5>Góa sī Ko͘-chiáu.</font><br><br></p>\n<p><font size=5>Kám-siā ta̍k-ê siu-thiaⁿ, lán āu-hôe chài-hōe ŏ͘!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","巨石文明"]},{"title":"【白蔥仔公主】EP01-有夠皮ê水姑娘","url":"/%5Bobject%20Object%5D/pehchhanga01/","content":"<p><a href=\"https://youtu.be/Y3y39YnLG7E\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ec73c53a-afc2-4e31-be92-4c271b1b998d\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6Kfr5EO2EjjgJxIhxdjzOj\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/5YUbXYR-1MdCJKG1EJ\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep01-pe-h-chhang-%C3%A1-kong-ch%C3%BA/id1730745763?i=1000659632730\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>1-1</font><br><font size=5>古早古早，有1 ê美麗ê國家，雖罔m̄是kài好額，mā bē講足散赤，因為chit ê國家ê國王，有好好á teh做代誌，所以–à，百姓ê生活，過了算是bē-bái。國王kah王后in翁á某感情chiâⁿ好，m̄-koh in ê查某囝tăⁿ出世無偌久，王后to̍h破病過身–a。國王雖然真艱苦，m̄-koh看tio̍h chit ê tú出世ê公主，kah in阿母kāng款，皮膚白白白，目睭大大蕊，有夠古錐，伊to̍h真疼惜chit ê súi-tang-tang ê查某囝。</font><br><br></p>\n<p><font size=5>1-2</font><br><font size=5>公主自細漢to̍h足iau鬼，看到食–ê to̍h會伸手，物件捎–leh to̍h ùi嘴–eh that，所以–à，伊猶m̄-bat代誌，tú會曉行ê時，to̍h知影桌巾真歹pō͘，蠟燭無好食，he椅á腳無滋味。伊3歲ê時陣，人koh感覺伊足古錐，有啥物好食物á to̍h攏the̍h hō͘–伊，看伊食kah hiah有滋味，ta̍k-ke mā感覺歡喜。M̄-koh伊實在siuⁿ iau-sâi，到伊5歲ê時，ta̍k-ke nā看tio̍h伊，to̍h ài趕緊kā食ê物件藏–起-來，bē輸去tú tio̍h iau死鬼！Tī chit ê國家，咱人一般nā相借問，攏會問講：「你食飽–未？」M̄-koh，nā是tú tio̍h公主，to̍h無人會án-ne kā伊ăi-siat-chuh，因為ta̍k-ke攏知影，伊永遠食bē飽。Ka-chài伊攏食bē大kho͘，瘦pi-pa，皮膚koh白蔥蔥，所以–à，人攏開始稱呼伊是「白蔥á公主」。</font><br><br></p>\n<p><font size=5>1-3</font><br><font size=5>白蔥á公主真活潑，mā有人感覺伊足chiān，伊m̄-nā真興食，koh有2 ê歹習慣，第1 ê歹習慣to̍h是，伊足ài kâng鎖門，chit ê習慣是án怎來–ê？有1工hoⁿh，he廚房–ê驚伊偷食，kā門鎖–起-來，白蔥á公主tī外口撞門撞10分鐘，人to̍h走–ah，廚房ê總舖kah腳手想講伊放棄–ah，讚ŏ͘，想bē到料理做好，soah m̄知去hō͘ siáng鎖tī廚房內面，無法度出–去，國王1 ê人戇戇á坐tī餐廳，腹肚iau kah tân雷公，tī hia想講今á日暗頓nah會猶未chhoân好勢。Chit時hoⁿh，公主伊家己soah走去se̍h夜市á食雞排，koh配真珠奶茶。</font><br><br></p>\n<p><font size=5>1-4</font><br><font size=5>第2 ê歹習慣to̍h是，伊手足chiān，伊足ài烏白捎別人ê寶貝物á來sńg，m̄-nā án-ne，伊定定sńg-sńg–leh，物件koh烏白擲，he人ê寶貝物á neh！有1 kái，白蔥á公主走去街á lōa-lōa趖，管區–ê派2 ê警察teh ka保護，伊看tio̍h警察ê褲袋á khǹg 1副手銬，感覺好奇，to̍h ka借來sńg，警察看公主kā手銬the̍h懸懸，ná笑ná tī hia跳舞，看–起-來實在有夠古錐，想bē到伊1-ē戇神，白蔥á公主soah m̄知走tó去，因為án-ne，hit 2 ê警察去hō͘主管罵kah臭頭，koh較淒慘–ê是，hit工e晡，hit ê警察去掠賊偷，jiok 1000公尺了後，總算是掠tio̍h人，chit時chiah發見手銬hō͘白蔥á公主借去sńg，soah無hâiⁿ–伊，tú掠–tio̍h ê賊偷koh去ho͘走–去，實在有夠衰。Hit工beh暗ê時，有1 ê生理人，擔tú收好勢，趕緊beh轉去放尿，趕到厝，鎖匙the̍h–出-來，soah看tio̍h in tau大門ê鎖頂頭，ke鎖1副手銬，hit工，kui條街á ê人攏聽tio̍h有人tī hia大聲喝講：「我beh放尿，我beh放尿–lah！」</font><br><br></p>\n<p><font size=5>1-5</font><br><font size=5>日子過了chiâⁿ緊，白蔥á公主1工1工á大漢，面模á mā愈來愈水，愈來愈親像in阿母，猶m̄-koh kah in阿母無kāng–ê是，伊soah愈來愈chiān。雖罔伊規工tī hia變鬼變怪，造成別人ê困擾，m̄-koh水姑娘á生成to̍h較占贏，ta̍k kái若舞啥物代誌出–來，只要伊嘴舌thó͘–1-ē，目睭nih–1-ē，笑笑á講：「歹勢–lah！」看tio̍h伊he古錐ê笑面，to̍h無人ē kah伊計較。一直到伊14歲ê時陣，伊ê迷眾頁竟然有超過180萬ê fans，全世界mā kan-na外國ê 1 ê天團，hō做「炸彈少女團」–ê，比白蔥á公主ke 20萬ê fans niâ。雖然伊chiah-nī受歡迎，m̄-koh，國王soah有淡薄á煩惱：「Aih，chit ê白蔥á公主hoⁿh，siuⁿ活潑，公主m̄ to̍h ài較有氣質–leh！是講ā莫怪–lah！In老母早早to̍h過身，我上班閣足無閒，定定放伊1 ê四界拋拋走，chiah會變kah袂輸野馬–leh。Cha̍p…袂使，閣按呢落–去，我真正ē kā伊sēng歹–去。不如…我koh來chhōa–1-ê，有1 ê序大tòe tī伊身軀邊ka教，應該是ē較好–li。」</font><br><br></p>\n<p><font size=5>1-6</font><br><font size=5>國王kā手伸入去伊ê褲袋á，tī hia lā–leh lā–leh，kā伊ê Pa̍t-á牌手機á jîm–出-來，年初chiah新推出，上新上大支ê hit支。伊kā手機á chhi̍h–開，點入去婚姻紹介ê網站，申請1 ê口座，to̍h開始beh寫伊ê個人資料。Hit時，伊看tio̍h網頁邊–á顯示ê統計：「本網站配對，上得人意愛ê頭路：頭名，工程師，第2名，公務人員。」國王心內to̍h teh想講：「Hit ê工程師hoⁿh，高科技，he我m̄-bat，m̄-koh我mā算是1 ê公務人員–ā，應該有機會–lah！」想想–eh，伊to̍h tī個人資料ê職業欄，輸入「國王」chit ê職業，sòa–lòe伊koh tī手機á內面，chhōe tio̍h 1張伊18年前ê相片，傳–起-lih。資料攏chhoân好勢，送–出-去，想講舞chiah久，beh叫人kā伊chhoân chê bì-luh，chit時手機á「叮」1聲，發來配對成功ê通知，koh來「叮、叮叮叮、叮叮叮叮叮叮叮叮叮叮叮叮」，he聲音soah一直叫，叫bē恬，伊趕緊kā手機á the̍h起來看，óa，不得了，竟然有四、五百ê查某會員，對伊有興趣。</font><br><br></p>\n<p><font size=5>1-7</font><br><font size=5>伊kā hit kóa配對ê資料點開來看，頭1位，to̍h看tio̍h 1 ê穿烏色膨裙，妝畫了chiâⁿ水，看–起-來足khiàng腳ê查某人。Hit ê查某人ê自我紹介，tah真濟伊四界旅行、食高級料理ê相片，koh講伊bat chiâⁿ濟大頭家，真gâu投資，趁足濟錢，taⁿ已經30外歲–ah，想beh chhōe 1 ê認真對待–伊，會使鬥陣過1世人ê翁婿，落尾koh寫1條「真正有心，chiah kah我聯絡，nā是想beh sńg-sńg–eh準tú soah–ê，勞煩你去chhōe別人！」國王看tio̍h真kah意，chiah-nī-á khiàng腳ê查某人，一定ē-tàng做白蔥á公主ê好chhōa頭，想tio̍h che，伊to̍h趕緊chhōe「我有興趣」hit粒chhi̍h鈕ka chhi̍h–lòe，準備beh約chit ê穿烏色膨裙ê查某人出來見面。經過九九81點鐘，in to̍h結婚–a。</font><br><br></p>\n<p><font size=5>1-8</font><br><font size=5>Chit ê新ê王后，人足有禮貌，氣質真好，ah m̄-koh，he攏是伊假–出-來-ê，其實伊少年ê時陣，teh替烏道做仙人跳，年歲較大了後，to̍h去做詐騙集團ê成員，後–來集團去hông chhiau-chhiau–去，伊走了緊，無去hông掠–tio̍h，m̄-koh soah去hông通緝，伊to̍h想beh換chê所在發展，chit時tú好看tio̍h國王想beh chhōa某ê網頁，hit張相片hoⁿh戇面á戇面，看–起-來to̍h ká-ná足好kòng ê盼á，伊隨to̍h ka點1 ê愛心，sòa–lòe to̍h是咱進前講–ê，in to̍h順利結婚–a。</font><br><br></p>\n<p><font size=5>1-9</font><br><font size=5>雖罔是tú結婚，m̄-koh國王無佔用王后siuⁿ濟時間，m̄是伊無擋頭，真正是國王ê工課chiâⁿ濟，真無閒。國王拜託chit ê tăⁿ chhōa入門ê王后，親身去教白蔥á公主，王后心內teh想：「Hăⁿ？Beh叫我去教公主？我kan-na bat tī詐騙集團，教菜鳥á án怎kâng騙neh。」翻頭koh想講：「Mā是會使–lah，我chiah-nī巧，烏白chòaⁿ mā應該準會過，to̍h算是我teh服務hō͘我騙ê客戶好–ah。」自án-ne kā工課ín–落-來。頭1回上課，lesson one，教禮儀。</font><br><br><br><font size=5>「若beh做1 ê淑女，不管是khiā–leh，坐–leh，甚至是teh khû便所ê時，攏ài展現出你ê氣質。」</font><br><br><br><font size=5>「Khû便所a̍h無人khoàiⁿ–à，kám bē-tàng放較輕鬆–leh？」</font><br><br><br><font size=5>「恬–去！淑女隨時攏ài百分之百ê完美，閣再講，你哪會知影khû便所to̍h無人會看，ah nā萬不二有人teh看–leh？」</font><br><br><br><font size=5>「He to̍h變態–a，he nā去hō͘我tú–tio̍h hoⁿh，to̍h叫人kā伊拖去phah phah–leh，chiah擲入去便所沖掉！」</font><br><br><br><font size=5>「恬–去！淑女bē使使用暴力，world peace！做1 ê淑女，隨時攏ài有氣質，ài面á笑笑m̄-chiah tio̍h！」</font><br><br><br><font size=5>「Ah你nā是秘結–leh？你kám笑ē出–來？」</font><br><br><br><font size=5>「恬–去！恬–去！恬–去！」</font><br><br></p>\n<hr>\n<br>\n<font size=5>1-1</font><br><p>\n<font size=5>Kó͘-chá kó͘-chá, ū 1 ê bí-lē ê kok-ka, sui-bóng m̄ sī kài hó-gia̍h, mā bē kóng chiok sàn-chhiah, in-ūi chit ê kok-ka ê kok-ông, ū hó-hó-á teh chò tāi-chì, só͘-í--à, peh-sèⁿ ê seng-oa̍h, kòe liáu sǹg sī bē-bái. Kok-ông kah ông-hiō in ang-á-bó͘ kám-chêng chiâⁿ hó, m̄-koh in ê cha-bó͘-kiáⁿ tăⁿ chhut-sì bô jōa-kú, ông-hiō to̍h phòa-pēⁿ kòe-sin--a. Kok-ông sui-jiân chin kan-khó͘, m̄-koh khòaⁿ tio̍h chit ê tú chhut-sì ê kong-chú, kah in a-bú kāng-khoán, phôe-hu pe̍h-pe̍h-pe̍h, ba̍k-chiu tōa-tōa lúi, ū kàu kó͘-chui, i to̍h chin thiàⁿ-sioh chit ê súi-tang-tang ê cha-bó͘-kiáⁿ.</font>\n<br><br><p>\n\n<p><font size=5>1-2</font><br><font size=5>Kong-chú chū sè-hàn to̍h chiok iau-kúi, khòaⁿ-tio̍h chia̍h–ê to̍h ē chhun-chhiú, mi̍h-kiāⁿ sa–leh to̍h ùi chhùi–eh that, só͘-í–à, i iáu m̄-bat tāi-chì, tú ē-hiáu kiâⁿ ê sî, to̍h chai-iáⁿ toh-kin chin pháiⁿ pō͘, la̍h-chek bô hó chia̍h, he í-á-kha bô chu-bī. I 3 hòe ê sî-chūn, lâng koh kám-kak i chiok kó͘-chui, ū siáⁿ-mih hó-chia̍h-mih-á to̍h lóng the̍h hō͘–i, khòaⁿ i chia̍h kah hiah ū chu-bī, ta̍k-ke mā kám-kak hoaⁿ-hí. M̄-koh i si̍t-chāi siuⁿ iau-sâi, kàu i 5 hòe ê sî, ta̍k-ke nā khòaⁿ-tio̍h i, to̍h ài kóaⁿ-kín kā chia̍h ê mi̍h-kiāⁿ chhàng–khí-lâi, bē-su khì tú tio̍h iau-sí-kúi! Tī chit ê kok-ka, lán lâng it-poaⁿ nā sio-chioh-mn̄g, lóng ē mn̄g kóng: “Lí chia̍h pá–bē?” M̄-koh, nā sī tú tio̍h kong-chú, to̍h bô lâng ē án-ne kā i ăi-siat-chuh, in-ūi ta̍k-ke lóng chai-iáⁿ, i éng-oán chia̍h bē pá. Ka-chài i lóng chia̍h bē tōa-kho͘, sán-pi-pa, phôe-hu koh pe̍h-chhang-chhang, só͘-í–à, lâng lóng khai-sí chheng-ho͘ i sī “Pe̍h-chhang-á Kong-chú”.</font><br><br></p>\n<p><font size=5>1-3</font><br><font size=5>Pe̍h-chhang-á kong-chú chin oa̍h-phoat, mā ū lâng kám-kak i chiok chiān, i m̄-nā chin hèng chia̍h, koh ū 2 ê pháiⁿ si̍p-koàn, tē 1 ê pháiⁿ si̍p-koàn to̍h sī, i chiok ài kâng só-mn̂g, chit ê si̍p-koàn sī án-chóaⁿ lâi–ê? Ū 1 kang hoⁿh, he tû-pâng–ê kiaⁿ i thau-chia̍h, kā mn̂g só–khí-lâi, Pe̍h-chhang-á kong-chú tī gōa-kháu lòng-mn̂g lóng 10 hun-cheng, lâng to̍h cháu–ah, tû-pâng ê chóng-phò͘ kah kha-chhiú siūⁿ-kóng i hòng-khì–ah, chán ŏ͘, siūⁿ bē-kàu liāu-lí chò hó, soah m̄ chai khì hō͘ siáng só tī tû-pâng lāi-bīn, bô-hoat-tō͘ chhut–khì, kok-ông 1 ê lâng gōng-gōng-á chē tī chhan-thiaⁿ, pak-tó͘ iau kah tân lûi-kong, tī hia siūⁿ-kóng kin-á-ji̍t àm-tǹg neh ē iáu-bē chhoân hó sè. Chit sî hoⁿh, kong-chú i ka-tī soah cháu-khì se̍h iā-chhī-á chia̍h ke-pâi, koh phòe chin-chu leng-tê.</font><br><br></p>\n<p><font size=5>1-4</font><br><font size=5>Tē 2 ê pháiⁿ si̍p-koàn to̍h sī, i chhiú chiok chiān, i chiok ài o͘-pe̍h sa pa̍t-lâng ê pó-pòe mih-á lâi sńg, m̄-nā án-ne, i tiāⁿ-tiāⁿ sńg-sńg–leh, mi̍h-kiāⁿ koh o͘-pe̍h tàn, he lâng ê pó-pòe mih-á neh! Ū 1 kái, Pe̍h-chhang-á kong-chú cháu khì ke-á lōa-lōa-sô, koán-khu–ê phài 2 ê kéng-chhat teh ka pó-hō͘, i khòaⁿ tio̍h kéng-chhat ê khò͘-tē-á khǹg 1 hù chhiú-khàu, kám-kak hòⁿ-kî, to̍h ka chioh lâi sńg, kéng-chhat khòaⁿ kong-chú kā chhiú-khàu the̍h koân-koân, ná chhiò ná tī hia thiàu-bú, khòaⁿ–khí-lâi si̍t-chāi ū-kàu kó͘-chui, siūⁿ bē-kàu i 1-ē gōng-sîn, Pe̍h-chhang-á kong-chú soah m̄-chai cháu tó khì, in-ūi án-ne, hit 2 ê kéng-chhat khì hō͘ chú-koán mē kah chhàu-thâu, koh khah chhi-chhám–ê sī, hit kang e-po͘, hit ê kéng-chhat khì lia̍h chha̍t-thau, jiok 1000 kong-chhioh liáu-āu, chóng-sǹg sī lia̍h tio̍h lâng, chit sî chiah hoat-kiàn chhiú-khàu hō͘ Pe̍h-chhang-á kong-chú chioh khì sńg, soah bô hâiⁿ–i, tú lia̍h–tio̍h ê chha̍t-thau koh khì ho͘ cháu–khì, si̍t-chāi ū-kàu soe. Hit kang beh àm ê sî, ū 1 ê seng-lí-lâng, tàⁿ tú siu hó-sè, kóaⁿ-kín beh tńg-khì pàng-jiō, kóaⁿ kàu chhù, só-sî the̍h–chhut-lâi, soah khòaⁿ tio̍h in tau tōa-mn̂g ê só téng-thâu, ke só 1 hù chhiú-khàu, hit kang, kui-tiâu ke-á ê lâng lóng thiaⁿ tio̍h ū lâng tī hia tōa-siaⁿ hoah kóng: “Góa beh pàng-jiō, góa beh pàng-jiō–lah!”  </font><br><br></p>\n<p><font size=5>1-5</font><br><font size=5>Ji̍t-chí kòe liáu chiâⁿ kín, Pe̍h-chhang-á kong-chú 1 kang 1 kang-á tōa-hàn, bīn-bô͘-á mā jú lâi jú súi, jú lâi jú chhin-chhiūⁿ in a-bú, iáu m̄-koh kah in a-bú bô kāng–ê sī, i soah jú lâi jú chiān, sui-bóng i kui-kang tī hia pìⁿ-kúi-pìⁿ-koài, chō-sêng pa̍t-lâng ê khùn-jiáu, m̄-koh súi ko͘-niû-á siⁿ-sêng to̍h khah chiàm iâⁿ, ta̍k kái nā bú siáⁿ-mih tāi-chì chhut–lâi, chí-iàu i chhùi-chi̍h thó͘–1-ē, ba̍k-chiu nih–1-ē, chhiò-chhiò-á kóng: “Pháiⁿ-sè–lah!” Khòaⁿ tio̍h i he kó͘-chui ê chhiò-bīn, to̍h bô lâng ē kah i kè-kàu. It-ti̍t kàu i 14 hòe ê sî-chūn, i ê bê-chiòng-ia̍h kèng-jiân ū chhiau-kòe 180 bān ê fans, choân sè-kài mā kan-na gōa-kok ê 1 ê thian-thoân, hō chò “Chà-tân Siàu-lú-thoân”–ê, pí Pe̍h-chhang-á kong-chú ke 20 bān ê fans niâ. Sui-jiân i chiah-nī siū hoan-gêng, m̄-koh, kok-ông soah ū tām-po̍h-á hoân-ló: “Aih, chit ê Pe̍h-chhang-á kong-chú hoⁿh, siuⁿ oa̍h-phoat, kong-chú m̄ to̍h ài khah ū khì-chit–leh! Sī kóng ā bo̍k-koài–lah! In lāu-bú chá-chá to̍h kòe-sin, góa siōng pan koh chiok bô-êng, tiāⁿ-tiāⁿ pàng i 1 ê sì-kè pha-pha-cháu, chiah ē piàn kah bē-su iá-bé–leh. Cha̍p…bē-sái, koh án-ne lo̍h–khì, góa chin-chiàⁿ ē kā i sēng pháiⁿ–khì. Put-jû…góa koh lâi chhōa–1-ê, ū 1 ê sī-tōa tòe tī i sin-khu piⁿ ka kà, èng-kai sī ē khah hó–li.”</font><br><br></p>\n<p><font size=5>1-6</font><br><font size=5>Kok-ông kā chhiú chhun ji̍p-khì i ê khò͘-tē-á, tī hia lā–leh lā–leh, kā i ê Pa̍t-á pâi chhiú-ki-á jîm–chhut-lâi, nî-chhe chiah sin thui-chhut, siōng sin siōng tōa ki ê hit ki. I kā chhiú-ki-á chhi̍h–khui, tiám ji̍p khì hun-in siāu-kài ê bāng-chām, sin-chhéng 1 ê kháu-chō, to̍h khai-sí beh siá i ê kò-jîn chu-liāu. Hit sî, i khòaⁿ tio̍h bāng-ia̍h piⁿ–á hián-sī ê thóng-kè: “Pún bāng-chām phòe-tùi, siōng tit lâng ì-ài ê thâu-lō͘: Thâu-miâ, kang-têng-su, tē 2 miâ, kong-bū jîn-oân.” Kok-ông sim-lāi to̍h teh siūⁿ kóng: “Hit ê kang-têng-su hoⁿh, ko-kho-ki, he góa m̄-bat, m̄-koh góa mā sǹg sī 1 ê kong-bū jîn-oân–ā, èng-kai ū ki-hōe–lah!” Siūⁿ-siūⁿ–eh, i to̍h tī kò-jîn chu-liāu ê chit-gia̍p nôa, su-ji̍p “Kok-ông” chit ê chit-gia̍p, sòa–lòe i koh tī chhiú-ki-á lāi-bīn, chhōe tio̍h 1 tiuⁿ i 18 nî-chêng ê siòng-phìⁿ, thoân–khí-lih. Chu-liāu lóng chhoân hó-sè, sàng–chhut-khì, siūⁿ kóng bú chiah kú, beh kiò lâng kā i chhoân chê bì-luh, chit-sî chhiú-ki-á “tin” 1 siaⁿ, hoat lâi phòe-tùi sêng-kong ê thong-ti, koh lâi “tin, tin tin tin, tin tin tin tin tin tin tin tin tin tin tin tin”, he siaⁿ-im soah it-ti̍t kiò, kiò bē tiām, i kóaⁿ-kín kā chhiú-ki-á the̍h khí-lâi khòaⁿ, óa, put-tek-liáu, kèng-jiân ū 4, 5 pah ê cha-bó͘ hōe-oân, tùi i ū hèng-chhù.</font><br><br></p>\n<p><font size=5>1-7</font><br><font size=5>I kā hit kóa phòe-tùi ê chu-liāu tiám khui lâi khòaⁿ, thâu 1 ūi, to̍h khòaⁿ tio̍h 1 ê chhēng o͘-sek phòng-kûn, chng ōe liáu chiâⁿ súi, khòaⁿ–khí-lâi chiok khiàng-kha ê cha-bó͘-lâng. Hit ê cha-bó͘-lâng ê chū-ngó͘ siāu-kài, tah chin chē i sì-kè lú-hêng, chia̍h ko-kip liāu-lí ê siòng-phìⁿ, koh kóng i bat chiâⁿ chē tōa thâu-ke, chin gâu tâu-chu, thàn chok chē chîⁿ, taⁿ í-keng 30 gōa hòe–ah, siūⁿ beh chhōe 1 ê jīn-chin tùi-thāi–i, ē-sái tàu-tīn kòe 1 sì lâng ê ang-sài, lo̍h-bóe koh siá 1 tiâu “Chin-chiàⁿ ū sim, chiah kah góa liân-lo̍k, nā sī siūⁿ beh sńg-sńg–eh chún tú soah–ê, lô-hoân lí khì chhōe pa̍t-lâng!” Kok-ông khòaⁿ tio̍h chin kah-ì, chiah-nī-á khiàng-kha ê cha-bó͘-lâng, it-tēng ē-tàng chò Pe̍h-chhang-á kong-chú ê hó chhōa-thâu, siūⁿ tio̍h che, i to̍h kóaⁿ-kín chhōe “Góa ū hèng-chhù” hit lia̍p chhi̍h liú ka chhi̍h–lòe, chún-pī beh iok chit ê chhēng o͘-sek phòng-kûn ê cha-bó͘-lâng chhut-lâi kìⁿ-bīn. Keng-kòe kiú kiú 81 tiám-cheng, in to̍h kiat-hun–a.</font><br><br></p>\n<p><font size=5>1-8</font><br><font size=5>Chit ê sin ê ông-hiō, lâng chok ū lé-māu, khì-chit chin hó, ah m̄-koh, he lóng sī i ké–chhut-lâi-ê, kî-si̍t i siàu-liân ê sî-chūn, teh thè o͘-tō chò sian-jîn-thiàu, nî-hòe khah tōa liáu-āu, to̍h khì chò chà-phiàn chi̍p-thoân ê sêng-oân, āu–lâi chi̍p-thoân khì hông chhiau-chhiau–khì, i cháu liáu kín, bô khì hông lia̍h–tio̍h, m̄-koh soah khì hông thong-chi̍p, i to̍h siūⁿ beh ōaⁿ chê só͘-chāi hoat-tián, chit sî tú-hó khòaⁿ tio̍h kok-ông siūⁿ beh chhōa-bó͘ ê bāng-ia̍h, hit tiuⁿ siòng-phìⁿ hoⁿh gōng-bīn-á gōng-bīn, khòaⁿ–khí-lâi to̍h ká-ná chok hó kòng ê phàn-á, i sûi to̍h ka tiám 1 ê ài-sim, sòa–lòe to̍h sī lán chìn-chêng kóng–ê, in to̍h sūn-lī kiat-hun–a.</font><br><br></p>\n<p><font size=5>1-9</font><br><font size=5>Sui-bóng sī tú kiat-hun, m̄-koh kok-ông bô chiàm-iōng ông-hiō siuⁿ chē sî-kan, m̄-sī i bô tòng-thâu, chin-chiàⁿ sī kok-ông ê khang-khòe chiâⁿ chē, chin bô-êng. Kok-ông pài-thok chit ê tăⁿ chhōa ji̍p-mn̂g ê ông-hiō, chhin-sin khì kà Pe̍h-chhang-á kong-chú, ông-hiō sim-lāi teh siūⁿ: “Hăⁿ? Beh kiò góa khì kà kong-chú? Góa kan-na bat tī chà-phiàn chi̍p-thoân, kà chhài-chiáu-á án-chóaⁿ kâng phiàn neh.” Hoan-thâu koh siūⁿ kóng: “Mā sī ē-sái–lah, góa chiah-nī khiáu, o͘-pe̍h chòaⁿ mā èng-kai chún ē kòe, to̍h sǹg sī góa teh ho̍k-bū hō͘ góa phiàn ê kheh-hō͘ hó–ah.” Chū án-ne kā khang-khòe ín–lo̍h-lâi. Thâu 1 hôe siōng-khò, lesson one, kà lé-gî.</font><br><br><br><font size=5>“Nā beh chò 1 ê siok-lú, put-koán sī khiā–leh, chē–leh, sīm-chì sī teh khû piān-só͘ ê sî, lóng ài tián-hiān chhut lí ê khì-chit.”</font><br><br><br><font size=5>“Khû piān-só͘ a̍h bô-lâng khoàiⁿ–à, kám bē-tàng pàng khah khin-sang–leh?”</font><br><br><br><font size=5>“Tiām–khì! Siok-lú sûi-sî lóng ài pah-hun chi pah ê oân-bí, koh chài-kóng, lí ná-ē chai-iáⁿ khû piān-só͘ to̍h bô lâng ē khòaⁿ, ah nā bān-put-jī ū lâng teh khòaⁿ–leh?”</font><br><br><br><font size=5>“He to̍h piàn-thài–a, he nā khì hō͘ góa tú–tio̍h hoⁿh, to̍h kiò lâng kā i thoa-khì phah phah–leh, chiah tàn ji̍p-khì piān-só͘ chhiâng tiāu!”</font><br><br><br><font size=5>“Tiām–khì! Siok-lú bē-sái sú-iōng po̍k-le̍k, world peace! Chò 1 ê siok-lú, sûi-sî lóng ài ū khì-chit, ài bīn-á chhiò-chhiò m̄-chiah tio̍h!”</font><br><br><br><font size=5>“Ah lí nā sī pì-kiat–leh? Lí kám chhiò ē chhut–lâi?”</font><br><br><br><font size=5>“Tiām–khì! Tiām–khì! Tiām–khì!” </font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","有夠皮ê水姑娘"]},{"title":"【白蔥仔公主】EP02-王后掠狂--了","url":"/%5Bobject%20Object%5D/pehchhanga02/","content":"<p><a href=\"https://youtu.be/Y3y39YnLG7E\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/add0a507-b354-430e-b139-a3af64a2c898\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6PJuRSdAbaBOvHPUFOma0a\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/D_eH1CbA49NgNgOdEZ\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep02-pe-h-chhang-%C3%A1-kong-ch%C3%BA/id1730745763?i=1000660427849\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>2-1</font><br><font size=5>頭1工kā公主上課，che王后假–出-來ê氣質，to̍h演bē落–去，伊想講：「Chit-má ê gín-á是án怎haⁿh？Nah ē chiah歹教！Goán細漢ê時陣nah有án-ne！」<br>第2工，lesson two，教經濟。王后想tio̍h講：「我做詐騙kâng諞錢，錢ùi別人ê褲袋á走ùi我chia來，che to̍h是1種經濟ê流通–ā！我趁tio̍h錢，捎去烏白開，買我kah意ê皮包á，這tio̍h是市場ê需求，廠商to̍h會出閣較濟、閣較好看ê皮包á來賣–我，che to̍h是供給。有需求，有供給，chit ê皮包á ê市場m̄-chiah發展會起–來。」Nā是講tio̍h kah錢有關係ê代誌，che王后to̍h真正有伊ê專業，m̄-koh伊閣bē-tàng kā伊拐錢ê經驗the̍h出來臭屁，伊to̍h想講ài用簡單ê方式，來教白蔥á公主。王后準備1 ê 50 kho͘ ê銅sián，hâm 1籃蘋果，伊kā銅sián khǹg tī白蔥á公主面頭前，閣oa̍t頭去the̍h 1粒蘋果，tú beh kā蘋果khǹg tī桌頂ê時，soah看tio̍h公主kā tú-chiah hit ê 50 kho͘，tē入去伊ê lak袋á內底，連1聲多謝都無講。</font><br><br><br><font size=5>王后hoah：「Eh！He是教材neh，the̍h–出-來！」</font><br><br></p>\n<p><font size=5>2-2</font><br><font size=5>想bē到公主soah對伊hàiⁿ頭，笑笑á應講：「母后，你ê氣質–leh？氣質，來，tòe我講1遍，氣質。」</font><br><br><br><font size=5>王后是氣kah phi̍h-phi̍h-chhoah，m̄-koh伊是專業ê諞仙á，伊硬ka忍–落-來，手伸入去lak袋á內底，閣the̍h另外1 ê 10 kho͘ ê銀角á出–來，oa̍t頭soah看tio̍h公主手伸長長，準備beh kā銀角á接–過-來，koh較hàm–ê是，tú-chiah khǹg桌頂hit粒蘋果，已經ho͘捎去khè kah chhun 1半–ah！王后氣kah kiōng-beh斷腦筋，大聲詈：「你chit ê不受教ê iau鬼死gín-á！」</font><br><br><br><font size=5>想bē到白蔥á公主目睭thí kah足大蕊，手指伊ê鼻á講：「你…你竟然kā我罵，你kám m̄知影goán老爸是siáng？Ŏ͘-ò͘，我to̍h知，你ê氣質是假–出-來-ê，我…我beh去kā goán阿爸講！」</font><br><br></p>\n<p><font size=5>2-3</font><br><font size=5>講soah，白蔥á公主to̍h ùi教室chông–出-去，tùi王后身軀邊走–過ê時，koh順手kā hit籃蘋果捎–去，chit聲，王后ê詐騙資金hâm裝備攏去hông拐了了，供給、需求，hâm市場，規ê總害–去。伊氣kah強beh吐血，m̄-koh伊真緊to̍h冷靜–落-siàⁿ來，想講：「我to̍h猶未ùi國王hia騙tio̍h錢，chit-má koh加了50 kho͘，bē用–chit，代誌絕對bē-tàng tī這時piak-khang！」王后裙腳láng–起-來，趕緊走去chhōe國王，伊衝kah chok青狂，走kah bē-hù假淑女，一直到走入去國王ê辦公室，看tio̍h國王真無閒，khû tī邊á teh phah電動，王后chiah趕緊身軀khiā ho͘直，激kah真大範真優雅。國王聽tio̍h聲，頭giâ–起-來，問伊講：「Honey，啥代誌？」「Ĕ？Ah白蔥á公主–leh？伊nah會無tī chia？」</font><br><br><br><font size=5>當時á咱白蔥á公主，ùi教室chông–出-去了後，to̍h bē記tit beh創啥，伊想都無想，直接ùi廚房chông–去，the̍h hit籃蘋果，kah人換2 ki雞腿，實現上原始ê交易，人類ê經濟to̍h是án-ne發展–起-來-ê，而且伊ê服務koh足好，「He籃á我sa-bì-suh–ê，免細膩。」講soah，1 ki雞腿the̍h tī手頭，另外1 ki直接that tī嘴–ni̍h，oa̍t–leh to̍h閣出–去。Beh離開ê時，廚房ê門koh順sòa tùi外口ka鎖–起-來。</font><br><br></p>\n<p><font size=5>2-4</font><br><font size=5>講轉來王后chit pêng，雖罔白蔥á公主無來chia tâu伊假pai，m̄-koh伊感覺tio̍h先kā國王注1-ē-á預防siā。王后kā國王講：「咱chit ê查某囝hoⁿh，真正是細漢歹育飼，大漢歹教示–lah，伊足愛講白賊，伊若是kā你講啥，你千萬to̍h m̄通信。」</font><br><br><br><font size=5>國王ná phah電動ná應講：「Taⁿ你是teh講啥？伊細漢時a̍h m̄是你育飼–ê。」</font><br><br><br><font size=5>王后koh想beh講話，國王soah sòa-lŏe講：「雖罔伊有淡薄á較皮，m̄-koh逐家攏足愛–伊。愛kah啥物程度–o͘h？親像咱王宮舊年ê尾牙，頭賞是啥hō͘妳ioh，是公主ê簽名相片！伊koh足搭心，加kah 1腳伊穿–過ê襪á，逐家攏想beh抽tio̍h hit ê獎品–nē！」</font><br><br></p>\n<p><font size=5>「Hăⁿ？襪á？哪會kan-na 1腳？」</font><br><br></p>\n<p><font size=5>「Ah to̍h伊襪á thǹg–落-來to̍h烏白擲，1腳phàng見，chhun–ê hit腳to̍h捎來做獎品–ā。」</font><br><br><br><font size=5>「Án-ne mā會使o͘h？」<br><font size=5>「我kā你講，chhun 1腳算bē-bái–ah，有時hoⁿh，伊規雙攏會使phah無–去-o͘h！」</font><br><br></p>\n<p><font size=5>2-5</font><br><font size=5>王后想講：「你chhōa我來做某，kan-na kā我講你有1 ê水查某囝，mā無kā我講lín查某囝是1 ê習慣hiah-nī bái ê猴死gín-á，kám講…我去tú-tio̍h詐騙？」</font><br><br><br><font size=5>國王koh講：「尤其是伊ê fans hoⁿh，對伊真好，hō͘伊chiâⁿ濟tō͘-né o͘h，你看伊平常時四界teh買sì-siù-á，攏是食伊家己趁–ê neh。Chhun ê錢，我to̍h ka當做是紅包，ka收收–khài，替伊保管。一直到舊年，咱chit ê國家，有百分之二十ê預算，是開白蔥á公主ê tō͘-né–lah！」</font><br><br><br><font size=5>王后驚1 tiô，想講：「Ăⁿ？M̄是講替伊保管？Ná-ē chŏaⁿ ka the̍h去做預算？害–ā害–ā害–ā，chit kho͘ chiah-nī無良心，我真正去tú-tio̍h詐騙–ah！」</font><br><br><br>王后想想–leh，koh問講：「伊舞he啥物迷眾頁，做he啥物網chhèng，he kám真正足好趁？」</font><br><br><br><font size=5>「He到底是啥，我mā m̄知，m̄-koh伊真正趁bē少–lah。」話講了，國王to̍h繼續tī hia無閒phah電動，心神攏ho͘鉤鉤–去，kan-na注意teh看電視畫面內底hit仙ang-á，tī hia跳–1-ē 跳–1-ē，tin-tong，ŏ͘-ò͘，1百分！</font><br><br><br><font size=5>看國王無koh講話，王后mā頭oat–leh行–出-去，伊一直teh想頭tú-á聽–tio̍h-ê，講he公主趁真濟，王后to̍h想講：「Hò͘ⁿ，伊規工顧teh食，無代無誌to̍h tī hia hip啥物chiú-mi ê相片，án-ne to̍h會使趁錢o͘h？Che真正無天理！不如，我家己mā來做網chhèng。」</font><br><br></p>\n<p><font size=5>2-6</font><br><font size=5>王后to̍h家己去申請1 ê迷眾頁，hō做「全世界上水ê王后」，伊本底to̍h真gâu妝，koh學少年gín-á cosplay，ta̍k工穿無kāng軀衫，tī hia假伊足有氣質，he相片hip了，先用PS kā伊處理–過，PS了後，chiah koh PS，to̍h án-ne舞規個月，伊ê fans hoⁿh，總算是增加到87 ê！王后足歡喜，伊若是beh piàⁿ過白蔥á公主，kan-na差…180萬ê fans niâ。Sòa–lòe伊連去白蔥á公主ê網頁看，看tio̍h公主chăng傳1張相片，相片內面，伊嘴–ni̍h咬1支烘煙腸，正手koh比1 ê chiú-mi，若m̄是tò手beh the̍h手機á hip相，凡勢伊會tī hia挖鼻孔！To̍h hit張相片hoⁿh，ùi chăng到chit-má，已經hông chhi̍h kah 50萬ê讚–ah neh！王后氣kah beh死，氣~kah beh死，lín祖媽kám會輸hō͘你chit ê死gín-á？</font><br><br><br><font size=5>王后ê怨妒對白蔥á公主完全無影響，伊人猶原是規châng好好。一直到有1工，王后hō͘人鎖tī伊家己ê房間內，氣kah beh害–去，自án-ne心肝掠坦橫，決定beh kā公主創ho͘死。伊to̍h開始暗中安排1寡代誌，便nā有機會，to̍h tī國王耳孔邊講1寡閒á話。</font><br><br></p>\n<p><font size=5>2-7</font><br><font size=5>自án-ne，總算是等到hit 1日，國王kā白蔥á公主叫–過-去，講：「你hoⁿh，大人大種–ah，mài規工kan-na會曉tī hia póe手機á，舞啥物迷眾頁，你tio̍h ài ná學看án怎處理公事，替人民服務。」</font><br><br><br><font size=5>公主聽了有淡薄á受氣，我經營迷眾頁是閣án怎–ah，你家己m̄是mā規工tī hia teh phah電動！</font><br><br><br><font size=5>Chit時王后跳出來講：「我聽講樹林á內底有人佔用國有地，tī hia起別莊，無你派咱chit ê寶貝á公主去調查看māi，hō͘伊hoⁿh，有1寡正經代誌通做。」</font><br><br><br><font size=5>公主無想beh做代誌，m̄-koh王后teh伊耳空邊，ka講細聲話：「乖，我叫人chhōa你去食好料–ê。」</font><br><br><br><font size=5>聽tio̍h食好料，公主隨應好，王后閣講：「你免煩惱，我派1 ê殺手…m̄是，是護衛hâm你去。」</font><br><br><br><font size=5>王后手ia̍t–1-ē，to̍h看tio̍h 1 ê面有1蜞ê查甫人行–入-來，公主看chit ê生份人，講：「Ĕ？Chit ê人我nah ē m̄-bat看–過？」</font><br><br><br><font size=5>「伊外包–ê-lah。」<br><font size=5>To̍h án-ne，公主hâm chit ê生份人，chah 2粒便當，行出城門，ùi樹林á行–入-去。</font><br><br></p>\n<hr>\n<p><font size=5>2-1</font><br><p><br><font size=5>Thâu 1 kang kā kong-chú siōng-khò, che ông-hiō ké–chhut-lâi ê khì-chit, to̍h ián bē lo̍h–khì, i siūⁿ kóng: “Chit-má ê gín-á sī án-chóaⁿ haⁿh? Nah ē chiah pháiⁿ kà! Goán sè-hàn ê sî-chūn nah ū án-ne!” Tē 2 kang, lesson two, kà keng-chè. Ông-hiō siūⁿ tio̍h kóng: “Góa chò chà-phiàn kâng pián chîⁿ, chîⁿ ùi pa̍t-lâng ê khò͘-tē-á cháu ùi góa chia lâi, che to̍h sī 1 chióng keng-chè ê liû-thong–ā! Góa thàn tio̍h chîⁿ, sa khì o͘-pe̍h khai, bé góa kah-ì ê phôe-pau-á, che tio̍h sī chhī-tiûⁿ ê su-kiû, chhiúⁿ-siong to̍h ē chhut koh khah chē, koh khah hó khòaⁿ ê phôe-pau-á lâi bē–góa, che to̍h sī kiong-kip. Ū su-kiû, ū kiong-kip, chit ê phôe-pau-á ê chhī-tiûⁿ m̄-chiah hoat-tián ē khí–lâi.” Nā sī kóng tio̍h kah chîⁿ ū koan-hē ê tāi-chì, che ông-hiō to̍h chin-chiàⁿ ū i ê choan-gia̍p, m̄-koh i koh bē-tàng kā i koái-chîⁿ ê keng-giām the̍h chhut-lâi chhàu-phùi, i to̍h siūⁿ kóng ài iōng kán-tan ê hong-sek, lâi kà Pe̍h-chhang-á kong-chú. Ông-hiō chún-pī 1 ê 50 kho͘ ê tâng-sián, hâm 1 nâ phōng-kó, i kā tâng-sián khǹg tī Pe̍h-chhang-á kong-chú bīn thâu chêng, koh oa̍t thâu khì the̍h 1 lia̍p phōng-kó, tú beh kā phōng-kó khǹg tī toh téng ê sî, soah khòaⁿ tio̍h kong-chú kā tú-chiah hit ê 50 kho͘, tē ji̍p khì i ê lak-tē-á lāi-té, liân 1 siaⁿ to-siā to bô kóng. Ông-hiō hoah: “Eh! He sī kàu-châi neh, the̍h–chhut-lâi!”</font><br><br><br><p></p>\n<p><font size=5>2-2</font><br><font size=5>Siūⁿ bē kàu kong-chú soah tùi i hàiⁿ thâu, chhiò-chhiò-á ìn kóng: “Bú-hiō, lí ê khì-chit–leh? khì-chit, lâi, tòe góa kóng 1 piàn, khì-chit.” </font><br><br><br><font size=5>Ông-hiō sī khì kah phi̍h-phi̍h-chhoah, m̄-koh i sī choan-gia̍p ê pián-sian-á, i ngē ka jím–lo̍h-lâi, chhiú chhun ji̍p-khì lak-tē-á lāi-té, koh the̍h lēng-gōa 1 ê 10 kho͘ ê gîn-kak-á chhut–lâi, oa̍t thâu soah khòaⁿ tio̍h kong-chú chhiú chhun tn̂g tn̂g, chún-pī beh kā gîn-kak-á chiap–kòe-lâi, koh khah hàm–ê sī, tú-chiah khǹg toh-téng hit lia̍p phōng-kó, í-keng ho͘ sa khì khè kah chhun 1 pòaⁿ–ah! Ông-hiō khì kah kiōng-beh tn̄g-náu-kin, tōa-siaⁿ lé: “lí chit ê put-siū-kà ê iau-kúi sí-gín-á!”</font><br><br><br><font size=5>Siūⁿ bē kàu Pe̍h-chhang-á kong-chú ba̍k-chiu thí kah chiok tōa lúi, chhiú kí i ê phīⁿ-á kóng: “Lí…Lí kèng-jiân kā góa mē, lí kám m̄ chai-iáⁿ goán lāu-pē sī siáng? Ŏ͘-ò͘, góa to̍h chai, lí ê khì-chit sī ké–chhut-lâi-ê, Góa…Góa beh khì kā goán a-pah kóng!”</font><br><br></p>\n<p><font size=5>2-3</font><br><font size=5>Kóng soah, Pe̍h-chhang-á kong-chú to̍h ùi kàu-sek chông–chhut-khì, tùi ông-hiō sin-khu piⁿ cháu–kòe ê sî, koh sūn-chhiú kā hit nâ phōng-kó sa–khì, chit siaⁿ, ông-hiō ê chà-phiàn chu-kim hâm chong-pī lóng khì hông koái liáu liáu, kiong-kip, su-kiû, hâm chhī-tiûⁿ, kui ê chóng hāi–khì. I khì kah kiông beh thò͘-hoeh, m̄-koh i chin kín to̍h léng-chēng–lo̍h-lâi, siūⁿ kóng: “Góa to̍h iáu-bē ùi kok-ông hia phiàn tio̍h chîⁿ, chit-má koh ke liáu 50 kho͘, bē ēng–chit, tāi-chì choa̍t-tùi bē-tàng tī chit-sî piak-khang!” Ông-hiō kûn kha láng–khí-lâi, kóaⁿ-kín cháu khì chhōe kok-ông, i chhiong kah chok chheⁿ-kông, cháu kah bē-hù ké siok-lú, it-ti̍t kàu cháu ji̍p khì kok-ông ê pān-kong-sek, khòaⁿ tio̍h kok-ông chin bô-êng, khû tī piⁿ–á teh phah tiān-tōng, ông-hiō chiah kóaⁿ-kín sin-khu khiā ho͘ ti̍t, kek kah chin tōa-pān chin iu-ngá. Kok-ông thiaⁿ tio̍h siaⁿ, thâu giâ–khí-lâi, mn̄g i kóng: “Honey, siáⁿ tāi-chì?” “Ĕ? Ah Pe̍h-chhang-á kong-chú–leh? I nah ē bô tī chia?”</font><br><br><br><font size=5>Tang-sî-á lán Pe̍h-chhang-á kong-chú, ùi kàu-sek chông–chhut-khì liáu-āu, to̍h bē kì tit beh chhòng-siáⁿ, i siūⁿ to bô siūⁿ, ti̍t-chiap ùi tû-pâng chông–khì, the̍h hit nâ phōng-kó, kah lâng ōaⁿ 2 ki ke-thúi, si̍t-hiān siōng goân-sú ê kau-e̍k, jîn-lūi ê keng-chè to̍h sī án-ne hoat-tián–khí-lâi-ê, jî-chhiáⁿ i ê ho̍k-bū koh chiok hó, “He nâ-á góa sa-bì-suh–ê, bián sè-jī.” Kóng soah, 1 ki ke-thúi the̍h tī chhiú-thâu, lēng-gōa 1 ki ti̍t-chiap that tī chhùi–ni̍h, oat–leh to̍h koh chhut-khì. Beh lî-khui ê sî, tû-pâng ê mn̂g koh sūn-sòa tùi gōa-kháu ka só–khí-lâi. </font><br><br></p>\n<p><font size=5>2-4</font><br><font size=5>Kóng tńg-lâi ông-hiō chit pêng, sui-bóng Pe̍h-chhang-á kong-chú bô lâi chia tâu i ké-pai, m̄-koh i kám-kak tio̍h seng kā kok-ông chù 1-ē-á ī-hông-siā. Ông-hiō kā kok-ông kóng: “Lán chit ê cha-bó͘-kiáⁿ hoⁿh, chin chiàⁿ sī sè-hàn pháiⁿ io-chhī, tōa-hàn pháiⁿ kà-sī–lah, i chiok ài kóng pe̍h-chha̍t, i nā-sī kā lí kóng siaⁿh, lí chhian-bān to̍h m̄-thang sìn.”</font><br><br><br><font size=5>Kok-ông ná phah tiān-tōng ná ìn kóng: “Taⁿ lí sī teh kóng siaⁿh? I sè-hàn sî a̍h m̄ sī lí io-chhī–ê.” Ông-hiō koh siūⁿ beh kóng-ōe, kok-ông soah sòa-lŏe kóng: “Sui-bóng i ū tām-po̍h-á khah phî, m̄-koh ta̍k-ke lóng chiok ài–i. Ài kah siáⁿ-mih thêng-tō͘–o͘h? Chhin-chhiūⁿ lán ông-kiong kū-nî ê bóe-gê, thâu-siúⁿ sī siaⁿh hō͘ lí ioh, sī kong-chú ê chhiam-miâ siòng-pìⁿ! I koh chiok tah-sim, ke kah 1 kha i chhēng–kòe ê boe̍h-á, ta̍k-ke lóng siūⁿ beh thiu tio̍h hit ê chióng-phín–nē!”</font><br><br><br><font size=5>“Hăⁿ? Boe̍h-á? Nah ē kan-na 1 kha?”</font><br><br><br><font size=5>“Ah to̍h i boe̍h-á thǹg–lo̍h-lâi to̍h o͘-pe̍h tàn, 1 kha phàng-kiàn, chhun–ê hit kha to̍h sa lâi chò chióng-phín–ā.”</font><br><br><br><font size=5>“Án-ne mā ē-sái o͘h?”</font><br><br><br><font size=5>“Góa kā lí kóng, chhun 1 kha sǹg bē-bái–ah, ū sî hoⁿh, i kui siang lóng ē-sái phah bô–khì-o͘h!” </font><br><br></p>\n<p><font size=5>2-5</font><br><font size=5>Ông-hiō siūⁿ kóng: “Lí chhōa góa lâi chò bó͘, kan-na kā góa kóng lí ū 1 ê súi cha-bó͘-kiáⁿ, mā bô kā góa kóng lín cha-bó͘-kiáⁿ sī 1 ê si̍p-koàn hiah-nī bái ê kâu-sí-gín-á, kám kóng…Góa khì tú-tio̍h chà-phiàn?”</font><br><br><br><font size=5>Kok-ông koh kóng: “Iû-kî sī i ê fans hoⁿh. tùi i chin hó, hō͘ i chiâⁿ chē tō͘-né o͘h, lí khòaⁿ i pêng-siông sî sì-kè teh bé sì-siù-á, lóng sī chia̍h i ka-tī thàn–ê neh. Chhun ê chîⁿ, góa to̍h ka tòng-chò sī âng-pau, ka siu siu–khài, thè i pó-koán. It-ti̍t kàu kū-nî, lán chit ê kok-ka, ū pah hun chi jī-cha̍p ê ī-sǹg, sī khai Pe̍h-chhang-á kong-chú ê tō͘-né–lah!”</font><br><br><br><font size=5>Ông-hiō kiaⁿ 1 tiô, siūⁿ kóng: “Ăⁿ? M̄ sī kóng thè i pó-koán? Ná-ē chŏaⁿ ka tha̍h khì chò ī-sǹg? Hāi–ā hāi–ā hāi–ā, chit kho͘ chiah-nī bô liông-sim, góa chin-chiàⁿ khì tú-tio̍h chà-phiàn–ah!”</font><br><br><br><font size=5>Ông-hiō siūⁿ siūⁿ–leh, koh mn̄g kóng: “I bú he siáⁿ-mih bê-chiòng-ia̍h, chò he siáⁿ-mih bāng-chhèng, he kám chin-chiàⁿ chiok hó thàn?” </font><br><br><br><font size=5>“He tàu-té sī siaⁿh, góa mā m̄ chai, m̄-koh i chin-chiàⁿ thàn bē chió–lah.”</font><br><br><br><font size=5>Ōe kóng liáu, kok-ông to̍h kè-sio̍k tī hia bô-êng phah tiān-tōng, sim-sîn lóng ho͘ kau kau–khì, kan-na chù-ì teh khòaⁿ tiān-sī ōe-bīn lāi-té hit sian ang-á, tī hia thiàu–1-ē thiàu–1-ē, tin-tong, ŏ͘-ò͘, 1 pah hun!</font><br><br><br><font size=5>Khòaⁿ kok-ông bô koh kóng-ōe, ông-hiō mā thâu oat–leh kiâⁿ–chhut-khì, i it-ti̍t teh siūⁿ thâu tú-á thiaⁿ–tio̍h-ê, kóng he kong-chú thàn chin chē, ông-hiō to̍h siūⁿ kóng: “Hò͘ⁿ, i kui-kang kò͘ teh chia̍h, bô-tāi-bô-chì to̍h tī hia hip siáⁿ-mih chiú-mi ê siòng-phìⁿ, án-ne to̍h ē sái thàn-chîⁿ o͘h? Che chin-chiàⁿ bô thian-lí! Put-jû, góa ka-tī mā lâi chò bāng-chhèng.”</font><br><br></p>\n<p><font size=5>2-6</font><br><font size=5>Ông-hiō to̍h ka-tī khì sin-chhéng 1 ê bê-chiòng-ia̍h, hō chò “Choân sè-kài siōng súi ê ông-hiō”, i pún-té to̍h chin gâu chng, koh o̍h siàu-liân gín-á cosplay, ta̍k kang chhēng bô kāng su saⁿ, tī hia ké i chiok ū khì-chit, he siòng-phìⁿ hip liáu, seng iōng PS kā i chhú-lí–kòe, PS liáu-āu, chiah koh PS, to̍h án-ne bú kui kó͘-goe̍h, i ê fans hoⁿh, chóng-sǹg sī cheng-ka kàu 87 ê! Ông-hiō chiok hoaⁿ-hí, i nā-sī beh piàⁿ kòe Pe̍h-chhang-á kong-chú, kan-na chha…180 bān ê fans niâ. Sòa–lòe i liân khì Pe̍h-chhang-á kong-chú ê bāng-ia̍h khòaⁿ, khòaⁿ tio̍h kong-chú chăng thoân 1 tiuⁿ siòng-phìⁿ, siòng-pìⁿ lāi-bīn, i chhùi–ni̍h kā 1 ki hang ian-chhiâng, chiàⁿ-chhiú koh pí 1 ê chiú-mi, nā m̄-sī tò-chhiú beh the̍h chhiú-ki-á hip-siōng, hoān-sè i ē tī hia ó͘ phīⁿ-khang! To̍h hit tiuⁿ siòng-pìⁿ hoⁿh, ùi chăng kàu chit-má, í-keng hông chhi̍h kah 50 bān ê chán–ah neh! Ông-hiō khì kah beh sí, khì~kah beh sí, lín chó͘-má kám ē su hō͘ lí chit ê sí-gín-á?</font><br><br><br><font size=5>Ông-hiō ê oàn-tò͘ tùi Pe̍h-chhang-á kong-chú oân-choân bô éng-hióng, i lâng iû-oân sī kui châng hó hó. It-ti̍t kàu ū 1 kang, ông-hiō hō͘ lâng só tī ka-tī ê pâng-keng lāi, khì kah beh hāi–khì, chū án-ne sim-koaⁿ lia̍h thán-hoâiⁿ, koat-tēng beh kā kong-chú chhòng ho͘ sí. I to̍h khai-sí àm-tiong an-pâi 1 kóa tāi-chì, piān-nā ū ki-hōe, to̍h tī kok-ông hīⁿ-khang piⁿ kóng 1 kóa êng-á-ōe.  </font><br><br></p>\n<p><font size=5>2-7</font><br><font size=5>Chū án-ne, chóng-sǹg sī tán kàu hit 1 ji̍t, kok-ông kā Pe̍h-chhang-á kong-chú kiò–kòe-khì, kóng: “Lí hoⁿh, tōa-lâng-tōa-chéng–ah, mài kui-kang kan-na ē-hiáu tī hia póe chhiú-ki-á, bú siáⁿ-mih bê-chiòng-ia̍h, lí tio̍h ài ná o̍h khòaⁿ án-chóaⁿ chhú-lí kong-sū, thè jîn-bîn ho̍k-bū.”</font><br><br><br><font size=5>kong-chú thiaⁿ liáu ū tām-po̍h-á siūⁿ-khì, góa keng-êng bê-chiòng-ia̍h sī koh án-chóaⁿ–ah, lí ka-tī m̄ sī mā kui-kang tī hia teh phah tiān-tōng!</font><br><br><br><font size=5>Chit sî ông-hiō thiàu chhut-lâi kóng: “Góa thiaⁿ kóng chhiū-nâ-á lāi-té ū lâng chiàm-iōng kok-iú-tē, tī hia khí pia̍t-chong, bô lí phài lán chit ê pó-pòe-á kong-chú khì tiâu-cha khòaⁿ māi, hō͘ i hoⁿh, ū 1 kóa chèng-keng tāi-chì thang chò.”</font><br><br><br><font size=5>Kong-chú bô siūⁿ beh chò tāi-chì, m̄-koh ông-hiō teh i hīⁿ-khang piⁿ, ka kóng sè-siaⁿ-ōe: “Koai, góa kiò lâng chhōa lí khì chia̍h hó-liāu–ê.”</font><br><br><br><font size=5>Thiaⁿ tio̍h chia̍h hó-liāu, kong-chú sûi ìn hó, ông-hiō koh kóng: “Lí bián hoân-ló, góa phài 1 ê sat-chhiú…m̄-sī, sī hō͘-ōe hâm lí khì.”</font><br><br><br><font size=5>Ông-hiō chhiú ia̍t–1-ē, to̍h khòaⁿ tio̍h 1 ê bīn ū 1 khî ê cha-po͘-lâng kiâⁿ–ji̍p-lâi, kong-chú khòaⁿ chit ê chheⁿ-hūn lâng, kóng: “Ĕ? Chit ê lâng góa nah ē m̄-bat khòaⁿ–kòe?”</font><br><br><br><font size=5>“I gōa-pau–ê-lah”</font><br><br><br><font size=5>To̍h án-ne, kong-chú hâm chit ê chheⁿ-hūn lâng, chah 2 lia̍p piān-tong, kiâⁿ chhut siâⁿ-mn̂g, ùi chhiū-nâ-á kiâⁿ–ji̍p-khì. </font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","王后掠狂--了"]},{"title":"【白蔥仔公主】EP03-公主v.s.殺手","url":"/%5Bobject%20Object%5D/pehchhanga03/","content":"<p><a href=\"https://youtu.be/1AywxzDyYlA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/6be75788-fad5-41d5-8d66-bf5bffe935b0\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/45XJuGLcSmXY36Ca3kRdt3\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/9a8Kb9qwGgDhcxpquF\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep03-pe-h-chhang-%C3%A1-kong-ch%C3%BA/id1730745763?i=1000661141817\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>3-1</font><br><font size=5>王后派hō͘白蔥á公主ê chit ê查埔人，是較早伊tī詐騙集團ê時陣，熟似–ê 1 ê烏社會大歹人，chit táu chhōe伊來接ê chit ê khè-suh真簡單：「你kā公主chhōa入去樹林á內面，無人chhōe會tio̍h ê所在，ka tu̍h ho͘死，án-ne to̍h有…3萬。」</font><br><br></p>\n<p><font size=5>「Eh eh eh！你是m̄-bat行情nih，chit款khè-suh，攏mā是100萬起跳！」</font><br><br></p>\n<p><font size=5>「Hăⁿ–àⁿ？Chiah貴？Ah無50萬？」</font><br><br></p>\n<p><font size=5>「你到底是beh chhōe我刣人，a̍h是beh chhōe我刣價haⁿh？」</font><br><br></p>\n<p><font size=5>落尾chit條in chhiâu kah 99萬，王后koh想beh ka開6個月ê票，m̄-koh殺手驚伊會跳票，堅持kan-na beh收現金，出發進前to̍h愛先la̍p 7成。</font><br><br></p>\n<p><font size=5>3-2</font><br><font size=5>白蔥á公主kah chit ê殺手裝ê護衛，行走入去樹林á內底，公主沿路ná行ná食，行無半點鐘久，to̍h kā 2人份ê便當食–去-ah。殺手看tio̍h伊ê便當去hông sut了了，淡薄á吞忍bē loeh，準備beh kā伊藏–起-來ê刀拔–出-來，雄雄1肢白蔥蔥ê手，伸入去伊ê外套內底，kā hit支刀khiang–去，to̍h看tio̍h白蔥á公主笑微微講：「Ŏa-à，chit支刀真水neh，借我sńg–1-ē。」殺手規ê人戇神–去，過3秒鐘，chiah想tio̍h ài趕緊去kā刀搶–轉-來，目1-ē chîn，soah看tio̍h公主kā刀giâ懸懸，歡喜kah tī hia ná笑ná跳舞，chit款天真ê gín-á性，hō͘咱chit ê殺手先生–à，看1下soah去ho͘迷–去，koh過5秒鐘，伊chiah雄雄回魂，目睭kheh-kheh teh hia大力hàiⁿ頭：「M̄-tio̍h，我ê任務是beh ho͘死，ài較專心–leh，我是phú-lo͘h–ê！」伊目睭thí開，滿面殺氣，soah發見白蔥á公主m̄知走去toeh–ah，伊趕緊喝：「公主，你tī tó位？」想講，kám會藏teh樹á叢內底？伊to̍h附近ê樹á叢，1欉1欉ka péng看māi，chit時，soah m̄知去踢tio̍h啥，規ê人跋跋–倒，ai-ioh，痛kah beh死，伊ê腳去ho͘ liô 1 sûn 3寸長ê孔嘴，血直直流，伊注神ka看，竟然是伊hit支刀，hō͘人插teh樹根頂頭！「Ái-iā，chit ê該死ê白蔥á公主，敢kā我創孔，che gún祖傳ê寶刀，你凊彩kă捎去sńg，koh烏白擲害我受傷，氣死人–ah！」</font><br><br></p>\n<p><font size=5>3-3</font><br><font size=5>白蔥á公主chit-má人食飽飽，tī樹林á內se̍h來se̍h去，伊想講：「Teh厝–ni̍h khû chiah久–ah，第1 kái走kah chiah遠ê所在，chiâⁿ好sńg neh。」Tī林á內，伊看tio̍h較早m̄-bat看–過ê大隻蝶á，「Ŏa-à」，看tio̍h花chōa親像虎kāng款，黃–ê、烏–ê 1 chōa 1 chōa，有夠大隻ê虎頭蜂，伊mā是「Ŏa-à」，koh看tio̍h 1尾蛇，頭展–開ká-ná飯匙ê形，伊mā是「Ŏa-à」。伊看tio̍h啥攏感覺chiok新奇，根本to̍h無注意tio̍h講，原本tòe teh身軀邊ê hit ê護衛早to̍h無–去-ah，伊tú-chiah kā人ê寶刀凊彩捎去sńg，koh烏白擲，伊mā ka放bē記，上hàm–ê是，伊是為tio̍h啥代誌出門–ê，mā攏總bē記–chit。</font><br><br></p>\n<p><font size=5>伊一直sńg kah beh暗á，chiah想tio̍h講：「Ah，我kám會走siuⁿ遠？」雄雄發見伊行m̄知路–ah，到chit陣伊chiah想tio̍h講，beh出門ê時，王后有派1 ê護衛陪tī伊身軀邊。「Ĕ？Hit ê人nah ē走無–去-ah？Hò͘，chit kho͘ nah ē chiah無責無任haⁿh！Ah m̄是beh chhōa我去食好料–ê？」公主kā手機á the̍h–出-來，想beh看1-ē-á網路地圖，soah發見chia根本都無信號，伊kā手機á giâ懸懸，chia比–1-ē，hia比–1-ē，天公khah án怎拜mā無信號。「Nah ē án-ne–lah，無網路我是beh án怎活–落-去，救人o͘h，救人o͘h！」</font><br><br></p>\n<p><font size=5>3-4</font><br><font size=5>白蔥á公主tī樹林á內底án怎都chhōe無路，過無偌久，天色to̍h規ê暗–落-來，伊行規工，實在有夠thiám，1 ê人tī hia，強beh哭–出-來，chit時，伊看tio̍h面頭前有1間大別莊，he別莊koh有kah游泳池。公主趕緊去挵門，「有人tī–leh-無？有人tī–leh-無？」挵規晡久soah攏無人應。伊對窗á門ka看–入-去，內底暗眠摸，看–起-來是無人tī–leh。窗á無鎖，公主直接to̍h ka peh–入-去，蠟燭ka點–leh to̍h四界看，無彩che厝起kah chiah大間，無糖無鹽koh無電視，灶腳無米mā無點心，架á頂ê小說破糊糊，ang-á冊soah chhun he第2集。白蔥á公主目睭眼tio̍h壁角hia有1腳大桶á，內底攏是原子筆，he原子筆hoⁿh貯kah tīⁿ-tīⁿ-tīⁿ，公主to̍h凊彩捎1支起來看。原子筆ê頂頭有1粒愛心，he愛心ka chhi̍h–lòe，筆尾to̍h會thóng–出-來，to̍h ē-tàng寫字。白蔥á公主chŏaⁿ gia̍h原子筆，teh人壁頂烏白chō，伊原本想beh畫1隻豬，chiah畫無2撇，to̍h發見，ĕ？Che筆nah ē chiah歹寫？Koh換2支筆，ta̍k支都chiok歹寫，chiah-nī歹寫ê筆，in是án怎ài chhoân chiah濟支？Kám講，che筆nā收集100支，to̍h ē-tàng換限定版ê便當？白蔥á公主ná tī hia烏白想，手ná chiān，厝–eh啥物物件攏ka摸摸看看–leh，櫥á門1-ê-á 1-ê ka phah ho͘開，總算是去hō͘伊chhiau tio̍h 2罐果子醬hām 3包俗pháng，想講規工to̍h kan-na早起食hit 2粒便當，chín腹肚chiok iau–ê，湯匙á the̍h–leh，果子醬to̍h ka挖起來食，2罐1-ē-á to̍h sut了了，sòa–落-來，he俗pháng 1塊接1塊chiⁿ teh嘴–eh，a̍h無物件通配，愈食愈感覺無滋味。</font><br><br></p>\n<p><font size=5>3-5</font><br><font size=5>Chit ê時陣，外面有幾ê烏影，liam腳liam手，bih tī外口偷看。In攏總有7 ê人，ta̍k-ê攏生kah矮tàiⁿ-tàiⁿ，m̄-koh漢草koh chiâⁿ好，武腯武腯án-ne。In bih tī外口講：「是án怎有生份人teh咱兜？」</font><br><br></p>\n<p><font size=5>「Koh凊彩捎咱ê物件去食！」</font><br><br></p>\n<p><font size=5>「伊一定是賊á！」</font><br><br></p>\n<p><font size=5>「Lín ka看，伊皮膚有夠白，kám講…伊是….」</font><br><br></p>\n<p><font size=5>「白賊！」</font><br><br></p>\n<p><font size=5>「白賊m̄是chit ê意思–lah！」</font><br><br></p>\n<p><font size=5>原來，chit間別莊是in兜，in今á日工課tăⁿ做soah，tú到厝beh食飯，soah發見厝–ni̍h ke 1 ê生份人。In其中1 ê尿緊kah bē顧–eh，a̍h m̄管生份人猶tī厝內，to̍h beh入去顧便所，想bē到鎖匙插入去鎖匙孔，soah發見門去hông ùi內面鎖–起-來。伊大聲挵門，「Eh！你是siáng？你是án怎tī goán兜內底，koh kā門鎖–起-來？」</font><br><br></p>\n<p><font size=5>3-6</font><br><font size=5>內底hit ê生份人soah顛倒ka問講：「Beh chhōe siáng，主人無tī–leh-ō͘！」</font><br><br><br><font size=5>Hăⁿ？你koh知影你m̄是主人o͘h？白蔥á公主kā門phah開，in 7 ê人隨to̍h chông–入-去，kā chit ê生份人圍–起-來。有1 ê人看tio̍h桌頂he食無了ê俗pháng，to̍h問講：「你是án怎kā goán ê物件食kah chhun án-ne？He是goán 7 ê人，按算beh食2工ê gia̍h neh！」</font><br><br><br><font size=5>「Hăⁿ–à？Lín nah ē食hiah少，莫怪ē生kah chiah-nī矮！飯ài加食–寡，m̄通揀食，知–無？」</font><br><br><br><font size=5>Chit寡人足氣–ê，一直問講：「你是siáng？」「你是án怎tī goán壁頂畫1隻豬？」</font><br><br><br><font size=5>公主看tio̍h chit幾ê人án-ne歹chhèng-chhèng，趕緊the̍h出伊ê絕招，嘴舌thó͘–1-ē，目睭nih–1-ē，1 ki腳khiàu–起-來，koh比1 ê啾咪，然後自我紹介，講：「我是有180萬fans ê白蔥á公主，chiú-mi！♥」</font><br><br><br><font size=5>想bē到圍tī伊身軀邊chit幾ê矮á冬瓜，完全無hō͘伊面子，應講：「我無愛白蔥á！」「我較ài蒜頭！」「芋á！」「芫荽！」，in竟然m̄-bat白蔥á公主，mā m̄知啥物是啾咪，chit招對in無效–lah。公主koh問：「Án-ne，lín kám知影tó位有網路信號？」</font><br><br><br><font size=5>「Hăⁿ？He是啥？」</font><br><br></p>\n<p><font size=5>3-7</font><br><font size=5>Chit聲白蔥á公主chiah知影，原來chit ê樹林á內面，根本to̍h無網路信號，chit寡人平常時mā無teh看電視，chiah會m̄-bat伊chit ê網chhèng，甚至in內底看–起-來上細漢ê hit ê，koh問講：「伊講 ê hit ê fans是啥haⁿh？」另外1 ê ka應講：「He in鬥陣–ê-lah！」「Hăⁿ？In鬥陣–ê有180萬ê？」</font><br><br><br><font size=5>Chit 7 ê人，kā白蔥á公主圍kah密chiuh-chiuh，beh走都走bē離，in koh the̍h伊食chhun ê俗pháng，tu去伊面頭前，問伊講：「Goán ê食物–leh？你講–ā！你講–ā！你講–ā！」公主一世人m̄-bat tú-tio̍h chit款範勢，伊有淡薄á驚，in一直teh問講：「Goán ê食物–leh，你講–ā，你nah ē m̄講話？」Chit時，白蔥á公主雄雄笑–出-來，伊chit-má chiah想tio̍h講，chit幾ê人，chiah-nī興食，án-ne應該足好鬥陣。伊ùi伊ê lak袋á，khêng出7塊梅á餅，雙手捧–leh，hō͘ in 1人ni 1塊，1234567，ĕ？Nah會有1 ê人無分tio̍h餅？原來是最後1塊餅，公主iau-sâi kâng食食–去，無食–tio̍h hit-ê teh激氣，走去邊–á teh使性地。Ah ū食tio̍h餅ê hit 6 ê–leh？Ĕ–è，梅á餅吞lŏe腹肚–ni̍h，m̄-bat食–過ê好滋味，心內是歡喜koh好奇，自然to̍h無koh再受氣！</font><br><br></p>\n<hr>\n<br>\n<font size=5>3-1</font><br><p>\n<font size=5>Ông-hiō phài hō͘ Pe̍h-chhang-á kong-chú ê chit ê cha-po͘-lâng, sī khah-chá i tī chà-phiàn chi̍p-thoân ê sî-chūn, se̍k-sāi--ê 1 ê o͘-siā-hōe tōa pháiⁿ-lâng, chit táu chhōe i lâi chiap ê chit ê khè-suh chin kán-tan: “Lí kā kong-chú chhōa ji̍p-khì chhiū-nâ-á lāi-bīn, bô lâng chhōe ē tio̍h ê só͘-chāi, ka tu̍h ho͘ sí, án-ne to̍h ū 3 bān.” “Eh eh eh! Lí sī m̄-bat hâng-chêng nih, chit khoán khè-suh, lóng mā sī 100 bān khí thiàu!” “Hăⁿ--àⁿ? Chiah kùi? Ah bô 50 bān?” “Lí tàu-té sī beh chhōe góa thâi lâng, a̍h sī beh chhōe góa thâi-kè haⁿh?” Lo̍h-bóe chit tiâu in chhiâu kah 99 bān, ông-hiō koh siūⁿ beh ka khui 6 kó-goe̍h ê phiò, m̄-koh sat-chhiú kiaⁿ i ē thiàu-phiò, kian-chhî kan-na beh siu hiān-kim, chhut-hoat chìn-chêng to̍h ài seng la̍p 7 siâⁿ.</font>\n<br><br><p>\n\n<p><font size=5>3-2</font><br><font size=5>Pe̍h-chhang-á kong-chú kah chit ê sat-chhiú chng ê hō͘-ōe, kiâⁿ ji̍p-khì chhiū-nâ-á lāi-té, kong-chú iân-lō͘ ná kiâⁿ ná chia̍h, kiâⁿ bô pòaⁿ tiám-cheng kú, to̍h kā 2 lâng hūn ê piān-tong chia̍h–khì-ah. Sat-chhiú khòaⁿ tio̍h i ê piān-tong khì hông sut liáu-liáu, tām-po̍h-á thun-lún bē loeh, chún-pī beh kā i chhàng–khí-lâi ê to poe̍h–chhut-lâi, hiông-hiông 1 ki pe̍h-chhang-chhang ê chhiú, chhun ji̍p-khì i ê gōa-thò lāi-té, kā hit ki to khiang–khì, to̍h khòaⁿ tio̍h Pe̍h-chhang-á kong-chú chhiò-bi-bi kóng: “Ŏa-à, chit ki to chin súi neh, chioh góa sńg–1-ē.” Sat-chhiú kui ê lâng gōng-sîn–khì, kòe 3 bió-cheng, chiah siūⁿ tio̍h ài kóaⁿ-kín khì kā to chhiúⁿ–tńg-lâi, ba̍k 1-ē chîn, soah khòaⁿ tio̍h kong-chú kā to giâ koân-koân, hoaⁿ-hí kah tī hia ná chhiò ná thiàu-bú, chit khoán thian-chin ê gín-á-sèng, hō͘ lán chit ê sat-chhiú sian-seⁿ–à, khòaⁿ 1 ē soah khì ho͘ bê–khì, koh kòe 5 bió-cheng, i chiah hiông-hiông hôe-hûn, ba̍k-chiu kheh-kheh teh hia tōa la̍t hàiⁿ-thâu: “M̄-tio̍h, góa ê jīm-bū sī beh ho͘ sí, ài khah choan-sim–leh, góa sī phú-lo͘h–ê!” I ba̍k-chiu thí khui, boán-bīn sat khì, soah hoat-kiàn Pe̍h-chhang-á kong-chú m̄ chai cháu khì toeh–ah, i kóaⁿ-kín hoah: “Kong-chú, lí tī tó-ūi?” Siūⁿ kóng, kám ē chhàng teh chhiū-á-châng lāi-té? I to̍h hū-kīn ê chhiū-á-châng, 1 châng 1 châng ka péng khòaⁿ-māi, chit sî, soah m̄ chai khì that tio̍h siáⁿ, kui ê lâng poa̍h-poa̍h–tó, ai-ioh, thiàⁿ kah beh sí, i ê kha khì ho͘ liô 1 sûn 3 chhùn tn̂g ê khang-chhùi, hoeh ti̍t-ti̍t lâu, i chù-sîn ka khòaⁿ, kèng-jiân sī i hit ki to, hō͘ lâng chhah teh chhiū-kin téng-thâu! “Ái-iā, chit ê kai-sí ê Pe̍h-chhang-á kong-chú, káⁿ kā góa chhòng-khang, che gún chó͘-thoân ê pó-to, lí chhìn-chhái kă sa khì sńg, koh o͘-pe̍h tàn hāi góa siū-siong, khì sí lâng–ah!”</font><br><br></p>\n<p><font size=5>3-3</font><br><font size=5>Pe̍h-chhang-á kong-chú chit-má lâng chia̍h pá-pá, tī chhiū-nâ-á lāi se̍h lâi se̍h khì, i siūⁿ kóng: “Teh chhù–ni̍h khû chiah kú–ah, tē 1 kái cháu kah chiah hn̄g ê só͘-chāi, chiâⁿ hó sńg neh.” Tī nâ-á lāi, i khòaⁿ tio̍h khah chá m̄-bat khòaⁿ–kòe ê tōa chiah ia̍h-á, “Ŏa-à”, khòaⁿ tio̍h hoe-chōa chhin-chhiūⁿ hó͘ kāng-khoán, n̂g–ê, o͘–ê 1 chōa 1 chōa, ū kàu tōa chiah ê hó͘-thâu-phang, i mā sī “Ŏa-à”, koh khòaⁿ tio̍h 1 bóe chôa, thâu thián–khui ká-ná pn̄g-sî ê hêng, i mā sī “Ŏa-à”. I khòaⁿ tio̍h siáⁿ lóng kám-kak chiok sin-kî, kin-pún to̍h bô chù-ì tio̍h kóng, goân-pún tòe teh sin-khu piⁿ ê hit ê hō͘-ōe chá to̍h bô–khì-ah, i tú-chiah kā lâng ê pó-to chhìn-chhái sa khì sńg, koh o͘-pe̍h tàn, i mā ka pàng bē-kì, siōng hàm–ê sī, i sī ūi-tio̍h siáⁿ tāi-chì chhut-mn̂g–ê, mā lóng-chóng bē-kì–chit.</font><br><br><br><font size=5>I it-ti̍t sńg kah beh-àm-á, chiah siūⁿ tio̍h kóng: “Ah, góa kám ē cháu siuⁿ hn̄g?” Hiông-hiông hoat-kiàn i kiâⁿ m̄-chai lō͘–ah, kàu chit-chūn i chiah siūⁿ tio̍h kóng, beh chhut-mn̂g ê sî, ông-hiō ū phài 1 ê hō͘-ōe pôe tī i sin-khu piⁿ. “Ĕ? Hit ê lâng nah ē cháu bô–khì-ah? Hò͘, chit kho͘ nah ē chiah bô chek bô jīm haⁿh! Ah m̄-sī beh chhōa góa khì chia̍h hó-liāu–ê?” Kong-chú kā chhiú-ki-á the̍h–chhut-lâi, siūⁿ beh khòaⁿ 1-ē-á bāng-lō͘ tē-tô͘, soah hoat-kiàn chia kin-pún to bô sìn-hō, i kā chhiú-ki-á giâ koân-koân, chia pí–1-ē, hia pí–1-ē, thian-kong khah án-chóaⁿ pài mā bô sìn-hō. “Nah ē án-ne–lah, bô bāng-lō͘ góa sī beh án-chóaⁿ oa̍h–lo̍h-khì, kiù-lâng o͘h, kiù-lâng o͘h!”</font><br><br></p>\n<p><font size=5>3-4</font><br><font size=5>Pe̍h-chhang-á kong-chú tī chhiū-nâ-á lāi-té án-chóaⁿ to chhōe bô lō͘, kòe bô jōa-kú, thiⁿ-sek to̍h kui ê àm–lo̍h-lâi, i kiâⁿ kui kang, si̍t-chāi ū kàu thiám, 1 ê lâng tī hia kiōng-beh khàu–chhut-lâi, chit-sî, i khòaⁿ tio̍h bīn-thâu-chêng ū 1 keng tōa pia̍t-chong, he pia̍t-chong koh ū kah iû-éng-tî. Kong-chú kóaⁿ-kín khì lòng-mn̂g, “Ū lâng tī–leh-bô? Ū lâng tī–leh-bô?” Lòng kui po͘ kú soah lóng bô lâng ìn. I ùi thang-á-mn̂g ka khòaⁿ–ji̍p-khì, lāi-té àm-bîn-bong, khòaⁿ–khí-lâi sī bô lâng tī–leh. Thang-á bô só, kong-chú ti̍t-chiap to̍h ka peh–ji̍p-khì, la̍h-chek ka tiám–leh to̍h sì-kè khòaⁿ, bô-chhái che chhù khí kah chiah tōa keng, bô thn̂g bô iâm koh bô tiān-sī, chàu-kha bô bí mā bô tiám-sim, kè-á téng ê siáu-soat phòa kô͘-kô͘, ang-á-chheh soah chhun he tē 2 chi̍p. Pe̍h-chhang-á kong-chú ba̍k-chiu gán tio̍h piah-kak hia ū 1 kha tōa tháng-á, lāi-té lóng sī goân-chú-pit, he goân-chú-pit hoⁿh té kah tīⁿ-tīⁿ-tīⁿ, kong-chú to̍h chhìn-chhái sa 1 ki khí-lâi khòaⁿ. Goân-chú-pit ê téng-thâu ū 1 lia̍p ài-sim, he ài-sim ka chhi̍h–lòe, pit-bóe to̍h ē thóng–chhut-lâi, to̍h ē-tàng siá jī. Pe̍h-chhang-á kong-chú chŏaⁿ gia̍h goân-chú-pit, teh lâng piah-téng o͘-pe̍h chō, i goân-pún siūⁿ beh ōe 1 chiah ti, chiah ōe bô 2 phiat, to̍h hoat-kiàn, ĕ? Che pit neh ē chiah pháiⁿ siá? Koh ōaⁿ 2 ki pit, ta̍k ki to chiok pháiⁿ siá, chiah-nī pháiⁿ siá ê pit, in sī án-chóaⁿ ài chhoân chiah chē ki? Kám kóng, che pit nā siu-chi̍p 100 ki, to̍h ē-tàng ōaⁿ hān-tiāⁿ pán ê piān-tong? Pe̍h-chhang-á kong-chú ná tī hia o͘-pe̍h siūⁿ, chhiú ná chiān, chhù–eh siáⁿ-mih mi̍h-kiāⁿ lóng ka bong-bong khòaⁿ-khòaⁿ–leh, tû-á mn̂g 1-ê-á 1-ê ka phah ho͘ khui, chóng-sǹg sī khì hō͘ i chhiau tio̍h 2 koàn kóe-chí-chiùⁿ hām 3 pau sio̍k-pháng, siūⁿ kóng kui kang to̍h kan-na chá-khí chia̍h hit 2 lia̍p piān-tong, chín pak-tó͘ chiok iau–ê, thng-sî-á the̍h–leh, kóe-chí-chiùⁿ to̍h ka ó͘ khí-lâi chia̍h, 2 koàn 1-ē-á to̍h sut liáu-liáu, sòa–lo̍h-lâi, he sio̍k-pháng 1 tè chiap 1 tè chiⁿ teh chhùi–eh, a̍h bô mi̍h-kiāⁿ thang phòe, jú chia̍h jú kám-kak bô chu-bī.</font><br><br></p>\n<p><font size=5>3-5</font><br><font size=5>Chit ê sî-chūn, gōa-bīn ū kúi ê o͘-iáⁿ, liam-kha liam-chhiú, bih tī gōa-kháu thau-khòaⁿ. In lóng-chóng ū 7 ê lâng, ta̍k-ê lóng seⁿ kah é-tàiⁿ-tàiⁿ, m̄-koh hàn-chháu koh chiâⁿ hó, bú-tún bú-tún án-ne. In bih tī gōa-kháu kóng: “Sī án-chóaⁿ ū chheⁿ-hūn-lâng teh lán tau?”</font><br><br><br><font size=5>“Koh chhìn-chhái sa lán ê mi̍h-kiāⁿ khì chia̍h!”</font><br><br><br><font size=5>“I it-tēng sī chha̍t-á!”</font><br><br><br><font size=5>“Lín ka khòaⁿ, i phôe-hu ū kàu pe̍h, kám kóng…I sī….”</font><br><br><br><font size=5>“Pe̍h-chha̍t!”</font><br><br><br><font size=5>“Pe̍h-chha̍t m̄-sī chit ê ì-sù–lah!”</font><br><br><br><font size=5>Goân-lâi, chit-keng pia̍t-chong sī in tau, in kin-á-ji̍t khang-khòe tăⁿ chò soah, tú kàu chhù beh chia̍h-pn̄g, soah hoat-kiàn chhù–ni̍h ke 1 ê chheⁿ-hūn-lâng. In kî-tiong 1 ê jiō kín kah bē kò͘–eh, a̍h m̄-koán chheⁿ-hūn-lâng iáu tī chhù-lāi, to̍h beh ji̍p-khì kò͘ piān-só͘, siūⁿ bē kàu só-sî chhah ji̍p-khì só-sî khang, soah hoat-kiàn mn̂g khì hông ùi lāi-bīn só–khí-lâi.</font><br><br><br><font size=5>I tōa-siaⁿ lòng-mn̂g, “Eh! Lí sī siáng? Lí sī án-chóaⁿ tī goán tau lāi-té, koh kā mn̂g só–khí-lâi?” </font><br><br></p>\n<p><font size=5>3-6</font><br><font size=5>Lāi-té hit ê chheⁿ-hūn-lâng soah tian-tò ka mn̄g kóng: “Beh chhōe siáng, chú-lâng bô tī–leh-ō͘!” Hăⁿ? Lí koh chai-iáⁿ lí m̄-sī chú-lâng o͘h? Pe̍h-chhang-á kong-chú kā mn̂g phah khui, in 7 ê lâng sûi to̍h chông–ji̍p-khì, kā chit ê chheⁿ-hūn-lâng ûi–khí-lâi. Ū 1 ê lâng khòaⁿ tio̍h toh-téng he chia̍h bô liáu ê sio̍k-pháng, to̍h mn̄g kóng: “Lí sī án-chóaⁿ kā goán ê mi̍h-kiāⁿ chia̍h kah chhun án-ne? He sī goán 7 ê lâng, àn-sǹg beh chia̍h 2 kang ê gia̍h neh!”</font><br><br><br><font size=5>“Hăⁿ–à? Lín nah ē chia̍h hiah chió, bo̍k-koài ē seⁿ kah chiah-nī é! Pn̄g ài ke chia̍h–kóa, m̄-thang kéng chia̍h, chai–bô?”</font><br><br><br><font size=5>Chit kóa lâng chiok khì–ê, it-ti̍t mn̄g kóng: “Lí sī siáng?” “Lí sī án-chóaⁿ tī goán piah-téng ōe 1 chiah ti?”</font><br><br><br><font size=5>Kong-chú khòaⁿ tio̍h chit kúi ê lâng án-ne pháiⁿ-chhèng-chhèng, kóaⁿ-kín the̍h chhut i ê choa̍t-chiau, chhùi-chi̍h thó͘–1-ē, ba̍k-chiu nih–1-ē, 1 ki kha khiàu–khí-lâi, koh pí 1 ê chiú-mi, jiân-āu chū-ngó͘ siāu-kài, kóng: “Góa sī ū 180 bān fans ê Pe̍h-chhang-á kong-chú, chiú-mi! ♥” Siūⁿ bē kàu ûi tī i sin-khu piⁿ chit kúi ê é-á-tang-koe, oân-choân bô hō͘ i bīn-chú, ìn kóng: “Góa bô ài pe̍h-chhang-á!” “Góa khah ài soàn-thâu!” “Ō͘-á!” “Iân-sui!”, in kèng-jiân m̄-bat Pe̍h-chhang-á kong-chú, mā m̄-chai siáⁿ-mih sī chiú-mi, chit chiau tùi in bô-hāu–lah. Kong-chú koh mn̄g: “Án-ne, lín kám chai-iáⁿ tó-ūi ū bāng-lō͘ sìn-hō?” “Hăⁿ? He sī saⁿh?”</font><br><br></p>\n<p><font size=5>3-7</font><br><font size=5>Chit siaⁿ Pe̍h-chhang-á kong-chú chiah chai-iáⁿ, goân-lâi chit ê chhiū-nâ-á lāi-bīn, kin-pún to̍h bô bāng-lō͘ sìn-hō, chit kóa lâng pêng-siông sî mā bô teh khòaⁿ tiān-sī, chiah ē m̄-bat i chit ê bāng-chhèng, sīm-chì in lāi-té khòaⁿ–khí-lâi siōng sè-hàn hit ê, koh mn̄g kóng: “I kóng ê hit ê fans sī siaⁿh haⁿh?” Lēng-gōa 1 ê ka ìn kóng: “He in tàu-tīn–ê-lah!” “Hăⁿ? In tàu-tīn–ê ū 180 bān ê?”</font><br><br><br><font size=5>Chit 7 ê lâng, kā Pe̍h-chhang-á kong-chú ûi kah ba̍t-chiuh-chiuh, beh cháu to cháu bē lī, in koh the̍h i chia̍h chhun ê sio̍k-pháng, tu khì i bīn-thâu-chêng, mn̄g i kóng: “Goán ê si̍t-bu̍t–leh? Lí kóng–ā! Lí kóng–ā! Lí kóng–ā!” Kong-chú chi̍t-sì-lâng m̄-bat tú-tio̍h chit khoán pān-sè, i ū tām-po̍h-á kiaⁿ, in it-ti̍t teh mn̄g kóng: “Goán ê si̍t-bu̍t–leh, lí kóng–ā, lí nah ē m̄ kóng-ōe?” Chit sî, Pe̍h-chhang-á kong-chú hiông-hiông chhiò–chhut-lâi, i chit-má chiah siūⁿ tio̍h kóng, chit kúi ê lâng, chiah-nī hèng chia̍h, án-ne èng-kai chiok hó tàu-tīn. I ùi i ê lak-tē-á, khêng chhut 7 tè bôe-á-piáⁿ, siang-chhiú phóng–leh, hō͘ in 1 lâng ni 1 tè, 1234567, ĕ? Nah ē ū 1 ê lâng bô pun tio̍h piáⁿ? Goân-lâi sī chòe-āu 1 tè piáⁿ, kong-chú iau-sâi kâng chia̍h-chia̍h–khì, bô chia̍h–tio̍h hit-ê teh kek-khì, cháu khì piⁿ–á teh sái sèng-tē. Ah ū chia̍h tio̍h piáⁿ hit 6 ê–leh? Ĕ–è, bôe-á-piáⁿ thun lŏe pak-tó͘–ni̍h, m̄-bat chia̍h–kòe ê hó chu-bī, sim-lāi sī hoaⁿ-hí koh hòⁿ-kî, chū-jiân to̍h bô koh chài siū-khì!</font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","公主v.s.殺手"]},{"title":"【白蔥仔公主】EP06-歹人，好膽mài走！","url":"/%5Bobject%20Object%5D/pehchhanga06/","content":"<p><a href=\"https://youtu.be/pxPZb3Avadw\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/86e75429-cd9e-4ee7-881d-d60c18afd3cd\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/762gBdASjOmFEMmcAJ9l5p\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/WsD0XSYQbMdOTcQlIw\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep06-pe-h-chhang-%C3%A1-kong-ch%C3%BA/id1730745763?i=1000663318222\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>6-1</font><br><font size=5>經過半點鐘，白馬王子總算是kā白蔥á公主解說清楚講，伊絕對無偷食啥物蘋果，伊來chia ê時陣to̍h無看tio̍h蘋果–ah。Sòa–lòe伊閣開20分鐘，kā矮á猴兄弟chiù-chōa，伊絕對無趁公主bē振bā動ê時去kha̍p tio̍h伊半ki毛。落尾，伊總算是會當用3分鐘ê時間，kā伊chit chōa出門ê目的，講hō͘ ta̍k家聽，閣the̍h手機á–出-來，kā王后ê通緝海報péng–出-來。</font><br><br></p>\n<p><font size=5>白蔥á公主講：「Chit張我去食肉圓ê時陣有看–過。Eh！真正愈看愈sêng阮後母neh！」Chit ê時陣雄雄碰1聲，大門hông lòng–開，有1 ê規身軀hiong-kài-kài，衫頂頭閣有樹葉á ê人，gia̍h 1支尺二á khiā tī門腳口。Hit ê人規ê面烏sô-sô，面頂閣有1蜞，伊kā刀比向白蔥á公主，講：「你…你…你chit ê…。」Hit ê人看–起-來足受氣，氣kah m̄知beh講啥，chit款場面，tú好是白馬王子上愛–ê，伊kā劍拔–出-來，khiā ùi頭前，kā公主cha̍h–leh，準備beh輸贏。Chit時，hit ê人ê刀soah lak tī土腳，koh雄雄哭–出-來。「拜託–eh，kám會使kā我救？」原來伊ê腳有1 ê孔嘴，拖siuⁿ久，已經發hông pū膿–ā。</font><br><br></p>\n<p><font size=5>矮á猴in teh替hit ê殺手治療ê時陣，伊供出是王后出錢chhiàⁿ伊刣人，白馬王子聽kah蓋受氣，án-ne王后閣ke揹1條–ā！王子oa̍t頭beh安慰公主，佳哉伊無出代誌，結果人公主teh後壁，the̍h伊ê寶劍hâm殺手ê短刀tī hia khin-khin-khiang-khiang。矮á猴講：「你mài tī hia sńg刀劍，án-ne烏白舞，等–leh去tu̍h tio̍h人beh án怎？伊講ê代誌蓋重要，kah你有關係，你ài注意聽–lah！」</font><br><br></p>\n<p><font size=5>公主oa̍t過頭「Hăⁿ？」看tio̍h所有ê人攏teh ka chheⁿ，伊才淡薄á歹勢歹勢，笑–1-ē準tú-soah。</font><br><br></p>\n<p><font size=5>6-2</font><br><font size=5>隔轉工透早，白馬王子hâm公主beh去報案，in規陣人行出樹林á，總算是看tio̍h城堡–ah。王子騎馬，hō͘白蔥á公主坐teh伊後壁，in先行，矮á猴兄弟腳較短，tòe teh後壁，會較òaⁿ到。入城了後，王子hâm白蔥á公主，直接去警察局報案，受理報案hit ê警察，tú好to̍h是進前講–過，手銬hông捎去sńg，閣去hō͘公主走無–去ê hit ê警察。照行政ê流程，ài先kā國王講–1-聲，國王接tio̍h報告，chhoah 1 tiô，m̄-koh伊尊重司法獨立，to̍h同意配合調查。</font><br><br></p>\n<p><font size=5>To̍h án-ne，國王、白馬王子，kah 1陣警察，規陣人面色嚴肅，行入去王宮內面ê餐廳。王后本底坐tī hia，準備beh食伊ê點心，soah雄雄去hông圍–khài，chit時，白蔥á公主ùi人陣後壁ta̍uh-ta̍uh-á行–出-來。王后看tio̍h公主彼時，心內to̍h知影，伊做ê歹代誌piak-khang–a。M̄-koh伊mā是tī社會行踏–ê，啥物大風大湧m̄-bat看–過？恁祖媽無teh驚–lah！王后看tio̍h白蔥á公主，án-ne 1步1步，慢慢á行到伊身軀邊，伊面á笑笑，哼–1-聲，Kā面頭前hit杯茶phâng–起-來，講：「Ai-iō͘，che kám m̄是咱ê寶貝á公主，chiâⁿ久無看neh，你是走tó位–去？」講soah，慢慢á lim 1嘴茶。</font><br><br></p>\n<p><font size=5>6-3</font><br><font size=5>白蔥á公主khiā tī伊身軀邊，1句話都無講，sòa–lòe，王后目睭尾眼tio̍h公主kā伊ê手giâ懸懸，伊趕緊用2肢手kā面am–leh，想講公主beh ka搧嘴phóe–à！M̄-koh sòa–lòe啥物代誌攏無發生，顛倒是伊hit甌茶摔tī土腳，茶甌摔1下碎糊糊。「Ĕ？公主m̄是beh搧我ê嘴phóe？」王后oa̍t頭ka看，soah看tio̍h公主the̍h伊tú-chiah beh食ê點心，ùi嘴–ni̍h塞，ná食閣ná笑，對伊講：「O͘h，久無食–ah，che點心kāng款hiah好食！」</font><br><br></p>\n<p><font size=5>Chit時ta̍k家看bē落–去-ah，警察khiā–出-來，kā手銬the̍h–出-來，講：「王后殿下，goán有證據，chit-má beh用詐騙hâm使唆刣人ê罪名逮捕–你，請你配合。」</font><br><br></p>\n<p><font size=5>公主看–tio̍h to̍h講：「Che kám m̄是我進前hit副手銬？我叫是phàng見–ah，原來tī你hia–o͘h？」</font><br><br></p>\n<p><font size=5>Hit ê警察聽tio̍h白蔥á公主án-ne講，理智雄雄斷線，伊oa̍t頭kā手銬tu去公主面頭前，講：「Che手銬是我ê，m̄是你ê，mài烏白捎去sńg！」</font><br><br></p>\n<p><font size=5>王后趁chit ê時陣，ùi伊手ńg內底，捎出1支扁鑽，準備beh反抗，警察看–tio̍h退1步大聲喝：「你…，你mài烏白來o͘h！」</font><br><br></p>\n<p><font size=5>Chit時白馬王子khiā–出-來，完全無teh ka信篤，伊tò手kā公主moa去後壁，笑笑á對伊講：「公主免驚，伊hit支hiah-nī短，che小可á代誌，交hō͘我處理to̍h好！」講soah oa̍t頭kā王后gîn，正手sóa ùi腰帶hit pêng，準備beh拔出伊ê寶劍，chit時才發見講，「我ê寶劍哪會無–去？」Khiā teh伊後壁ê公主，soah 2肢手插tī腰–eh，ka唸講：「你看，你重要ê物件ài收ho͘好ā，你to̍h是烏白擲，chit-má揣無–ā hōⁿ！」</font><br><br></p>\n<p><font size=5>其實hit支寶劍是昨暝去hō͘公主捎去烏白sńg，chit時猶插teh矮á猴in兜ê便所門枋頂頭。</font><br><br></p>\n<p><font size=5>6-4</font><br><font size=5>王后大聲笑，扁鑽giâ–khài，雄雄to̍h ùi白馬王子ê腹肚tu̍h–落-去，王子bih bē赴，哀1聲：「Ah！」Ĕ？哪會無代誌？王后看伊手頭，「Ĕ？我ê扁鑽–leh？哪會變湯匙á？」原來hit支扁鑽m̄知啥物時陣，去hō͘公主the̍h隔壁桌ê湯匙á偷換–去-lah。公主kā扁鑽giâ懸懸，嘴–eh講：「Ŏa-à，chit支chiah-nī尖，看–起-來足厲害neh！」</font><br><br></p>\n<p><font size=5>看tio̍h公主笑kah hiah古錐，ta̍k家iû閣攏hō͘伊迷–去，王后to̍h趁chit ê機會，soan–o͘h！想bē到才走kah餐廳門口，soah發見門去hông鎖–起-來。在場所有ê人oa̍t頭1看，公主閣teh tìⁿ-chhiⁿ，目睭金金看天篷，tī hia kho͘-si-á，看tio̍h ta̍k家攏teh ka gîn，閣展1 ê chiú-mi ê姿勢。</font><br><br></p>\n<p><font size=5>王后1下tio̍h急，裙láng–起-來，直接ùi窗á門跳–出-去，國王驚1 tiô，喝講：「Eh eh eh，chia是…1…1樓neh…。」</font><br><br></p>\n<p><font size=5>王后ná走ná笑，想講：「Hngh-hngh，ah m̄ to̍h佳哉講我有減肥，chit-má chiah會使kah少年時仝款走若飛，若是講tio̍h走警察，無人比我較厲害–lah。雖罔城內人濟，路閣彎彎斡斡，只要出城門，無人jiok會tio̍h恁祖媽，城門to̍h teh眼前，衝–ah！」Chit時，伊soah看tio̍h城門前有人khiā做一排，kā門嘴cha̍h tiâu–eh，ah，hit 7 ê矮á冬瓜擋tī hia創啥！王后硬衝，嘴–ni̍h喝講：「恁chit寡矮á冬瓜，mài擋tio̍h恁祖媽ê路，閃–lah！」</font><br><br></p>\n<p><font size=5>矮á猴大兄khiā tī中央，mā喝1聲：「你mài看阮無！」然後phóng 1聲足大聲，王后去撞tio̍h矮á猴大兄，撞1下伊家己soah倒彈飛–出-去，顛倒是矮á猴大兄，規欉好好khiā tī hia，人矮á猴7兄弟，是堂堂ê做工á人，漢草hiah好，kám hō͘你撞有法–eh？</font><br><br></p>\n<p><font size=5>6-5</font><br><font size=5>Hit工，白蔥á公主傳2張相片去伊ê迷眾頁，第1張是伊teh chiú-mi ê相片，後壁閣ē-tàng看tio̍h王后去hō͘警察掠–起-來，公主tī頂頭寫講：「阮後母hō͘警察掠–去-ah，想bē到伊是歹人neh！」Chit張相片不得了–ah，短短1點鐘，竟然有超過100萬ê讚，伊ê fans mā正式超過200萬人，比炸彈少女團閣較烘。第2張相片，是公主kah矮á猴7兄弟攬做夥，上邊–á是白馬王子，看–起-來是硬beh chiⁿ入去畫面內底ê形。白蔥á公主寫講：「Che是阮朋友，in今á日tàu掠歹人，是大英雄ŏ͘！」Chit張相片，soah kan-ta 5000 ê讚，顛倒去hō͘人chhi̍h 80萬ê受氣ê表情，伊ê fans攏teh下腳留話問講：「Hit ê緣投á桑是siáng？」「Kā hit ê查某gín-á放–開！」</font><br><br></p>\n<p><font size=5>6-6</font><br><font size=5>Hit 1日，對ta̍k家來講，攏是值得記念ê日子，暗時國王辦1 ê phá-thih，慶祝in破案掠tio̍h歹人，順紲慶祝伊家己閣變做全國身價上懸ê羅漢腳á。平常時一直真pì-sù ê白馬王子，已經chiâⁿ久m̄-bat親像án-ne，hō͘ 1大群美女圍–起-來，ta̍k家tī hia相爭beh捻伊ê嘴phóe，講：「O͘h，你chiâⁿ緣投neh！」「Kám會使hâm人加1-ē-á Lái？」閣有1 ê阿媽硬chiⁿ–過-來，問伊講：「Ah你kám有查某朋友？我介紹阮查某囝hō͘你熟似好–無？A̍h是….你較kah意我chit款有歲–ê，mā是會使ŏ͘！」</font><br><br></p>\n<p><font size=5>國王送hō͘矮á猴in 7兄弟1人1支上新ê Pa̍t-á牌手機á，in人生第1 kái接觸tio̍h網路ê世界，ŏa-à，眼界規ê開–開，ta̍k-ê攏點入去白蔥á公主ê迷眾頁，kā伊chhi̍h讚，注文，鬥相報，lin-liang-á sīn-sòa ka開–起-來。矮á猴大兄siōng重義氣，伊講：「白蔥á公主請咱食好料，咱chiah kā伊chhi̍h 1 ê讚，án-ne kám講會過？」「講bē過！」「好！咱1人ka chhi̍h 1萬ê讚，讚hō͘伊piāng–lah！」</font><br><br></p>\n<p><font size=5>In 1陣人bē顧得食，khû teh壁角hia一直chhi̍h讚一直chhi̍h讚，mā無想tio̍h講等in轉到厝，to̍h無網路通用–ā，到時陣che手機á to̍h會比1塊磚á閣較無路用。</font><br><br></p>\n<p><font size=5>6-7</font><br><font size=5>Hit ê殺手，伊腳ê孔嘴pū膿，拖siuⁿ久，醫生看–tio̍h，頭hàiⁿ-hàiⁿ–leh kā伊邊–á ê助手講：「Phí-no̍͘h-khò͘，chit肢ka剁–起-來！」</font><br><br></p>\n<p><font size=5>帶念伊跳出來做證人，法官判伊免掠去關，ǹg望伊以後好好á做人。為tio̍h生活，伊to̍h去出1本gín-á-kó͘，hō做「手chiān ê白蔥á公主」，chit本冊後–來chhèng kah掠bē tiâu，變成銷路上好ê冊，5冬後，伊已經是6 ê gín-á ê老爸，真正有好好á teh做人。</font><br><br></p>\n<p><font size=5>6-8</font><br><font size=5>Hit暗ê phá-thih，一直到12點才soah鼓，白蔥á公主thiám kah liân身軀to無洗，直接to̍h倒teh眠床頂，想講：「Á–ah，我離開厝chiah-nī久，總算是 –轉來-ah，猶是家己ê眠床較好睏。」伊想tio̍h家己已經贏過炸彈少女團，chiâⁿ做全世界上hang ê網chhèng，閣得tio̍h真濟tō͘-né，通hō͘伊去高級餐廳食kah飽，真正是2 ê願望，1 kái總完成。想到chia，伊to̍h漸漸á睏–去，睏–去ê時，嘴閣微微á笑。</font></p>\n<p><font size=5>Phá-thih結束了後，下腳手人準備beh開始拚掃，雄雄soah chhoah 1 tiô，哪會有7 ê矮á冬瓜，閣khû teh壁角hia teh chhi̍h手機á，ná chhi̍h閣ná講：「Kā我chhi̍h讚！Kā我chhi̍h讚！Kā我chhi̍h讚！Kā我chhi̍h讚！」「Ài kā ta̍k家鬥相報！」「Ài會記eh lin-liang-á ka開–起-來-ŏ͘！」</font><br><br></p>\n<hr>\n<br>\n<font size=5>6-1</font><br><p>\n<font size=5>Keng-kòe pòaⁿ tiám-cheng, Pe̍h-bé-ông-chú chóng-sǹg sī kā Pe̍h-chhang-á kong-chú kái-soeh chheng-chhó͘ kóng, i choa̍t-tùi bô thau-chia̍h siáⁿ-mih phōng-kó, i lâi chia ê sî-chūn to̍h bô khòaⁿ tio̍h phōng-kó--ah. Sòa--lòe i koh khai 20 hun-cheng, kā É-á-kâu hiaⁿ-tī chiù-chōa, i choa̍t-tùi bô thàn kong-chú bē-tín-bē-tāng ê sî khì kha̍p tio̍h i pòaⁿ ki mo͘. Lo̍h-bóe, i chóng-sǹg sī ē-tàng iōng 3 hun-cheng ê siā-kan, kā i chit chōa chhut-mn̂g ê bo̍k-tek, kóng hō͘ ta̍k-ke thiaⁿ, koh the̍h chhiú-ki-á--chhut-lâi, kā ông-hiō ê thong-chi̍p hái-pò péng--chhut-lâi.</font>\n<br><br><p>\n\n<p><font size=5>Pe̍h-chhang-á kong-chú kóng: “Chit tiuⁿ góa khì chia̍h bah-oân ê sî-chūn ū khòaⁿ–kòe. Eh! Chin-chiàⁿ jú khòaⁿ jú sêng gún āu-bú neh!” Chit ê sî-chūn hiông-hiông phóng 1 siaⁿ, tōa-mn̂g hông lòng–khui, ū 1 ê kui seng-khu hiong-kài-kài, saⁿ téng-thâu koh ū chhiū-hio̍h-á ê lâng, gia̍h 1 ki chhioh-jī-á khiā tī mn̂g-kha-kháu. Hit ê lâng kui ê bīn o͘-sô-sô, bīn-téng koh ū 1 khî, i kā to pí hiòng Pe̍h-chhang-á kong-chú, kóng: “Lí…Lí…Lí chit ê….” Hit ê lâng khòaⁿ–khí-lâi chiok siū-khì, khì kah m̄-chai beh kóng siáⁿ, chit khoán tiûⁿ-bīn, tú-hó sī Pe̍h-bé-ông-chú siōng ài–ê, i kā kiàm poe̍h–chhut-lâi, khiā ùi thâu-chêng, kā kong-chú cha̍h–leh, chún-pī beh su-iâⁿ. Chit-sî, hit ê lâng ê to soah lak tī thô͘-kha, koh hiông-hiông khàu–chhut-lâi. “Pài-thok–eh, kám ē-sái kā góa kiù?” Goân-lâi i ê kha ū 1 ê khang-chhùi, thoa siuⁿ kú, í-keng hoat-hông pū-lâng–ā.</font><br><br></p>\n<p><font size=5>É-á-kâu in teh thè hit ê sat-chhiú tī-liâu ê sî-chūn, i keng chhut sī ông-hiō chhut-chîⁿ chhiàⁿ i thâi-lâng, Pe̍h-bé-ông-chú thiaⁿ kah kài siū-khì, án-ne ông-hiō koh ke phāiⁿ 1 tiâu–ā! Ông-chú oa̍t-thâu beh an-ùi kong-chú, ka-chài i bô chhut tāi-chì, kiat-kó lâng kong-chú teh āu-piah, the̍h i ê pó-kiàm hâm sat-chhiú ê té-to tī hia khin-khin-khiang-khiang. É-á-kâu kóng: “Lí mài tī hia sńg to-kiàm, án-ne o͘-pe̍h bú, tán–leh khì tu̍h tio̍h lâng beh án-chóaⁿ? I kóng ê tāi-chì kài tiōng-iàu, kah lí ū koan-hē, lí ài chù-ì thiaⁿ–lah!”</font><br><br></p>\n<p><font size=5>Kong-chú oa̍t kòe thâu “Hăⁿ?” Khòaⁿ tio̍h só͘-ū ê lâng lóng teh ka chheⁿ, i chiah tām-po̍h-á pháiⁿ-sè pháiⁿ-sè, chhiò–1-ē chún-tú-soah.</font><br><br></p>\n<p><font size=5>6-2</font><br><font size=5>Keh-tńg-kang thàu-chá, Pe̍h-bé-ông-chú hâm kong-chú beh khì pò-àn, in kui-tīn lâng kiâⁿ chhut chhiū-nâ-á, chóng-sǹg sī khòaⁿ tio̍h siâⁿ-pó–ah. Ông-chú khiâ-bé, hō͘ Pe̍h-chhang-á kong-chú chē teh i āu-piah, in seng kiâⁿ, É-á-kâu hiaⁿ-tī kha khah té, tòe teh āu-piah, ē khah òaⁿ kàu. Ji̍p-siâⁿ liáu-āu, ông-chú hâm Pe̍h-chhang-á kong-chú, ti̍t-chiap khì kéng-chhat-kio̍k pò-àn, siū-lí pò-àn hit ê kéng-chhat, tú-hó to̍h sī chìn-chêng kóng–kòe, chhiú-khàu hông sa khì sǹg, koh khì hō͘ kong-chú cháu-bô–khì ê hit ê kéng-chhat. Chiàu hêng-chèng ê liû-têng, ài seng kā kok-ông kóng–1-siaⁿ, kok-ông chiap-tio̍h pò-kò, chhoah 1 tiô, m̄-koh i chun-tiōng su-hoat to̍k-li̍p, to̍h tông-ì phòe-ha̍p tiau-cha.</font><br><br></p>\n<p><font size=5>To̍h án-ne, kok-ông, Pe̍h-bé-ông-chú, kah 1 tīn kéng-chhat, kui-tīn lâng bīn-sek giâm-siok, kiâⁿ ji̍p-khì ông-kiong lāi-bīn ê chhan-thiaⁿ. Ông-hiō pún-té chē tī hia, chún-pī beh chia̍h i ê tiám-sim, soah hiông-hiông khì hông ûi–khài, chit-sî, Pe̍h-chhang-á kong-chú ùi lâng-tīn āu-piah ta̍uh-ta̍uh-á kiâⁿ–chhut-lâi. Ông-hiō khòaⁿ tio̍h kong-chú hit-sî, sim-lāi to̍h chai-iáⁿ, i chò ê pháiⁿ tāi-chì piah-khang–a. M̄-koh i mā sī tī siā-hōe kiâⁿ-ta̍h–ê, siáⁿ-mih tōa-hong tōa-éng m̄-bat khòaⁿ–kòe? Lín chó͘-má bô teh kiaⁿ–lah! Ông-hiō khòaⁿ tio̍h Pe̍h-chhang-á kong-chú, án-ne 1 pō͘ 1 pō͘, bān-bān-á kiâⁿ kàu i seng-khu-piⁿ, i bīn-á chhiò-chhiò, hng–1-siaⁿ, kā bīn-thâu-chêng hit poe tê phâng–khí-lâi, kóng: “Ai-iō͘, che kám m̄-sī lán ê pó-pòe-á kong-chú, chiâⁿ kú bô khoàiⁿ neh, lí sī cháu tó-ūi–khì?” Kóng soah, bān-bān-á lim 1 chhùi tê.</font><br><br></p>\n<p><font size=5>6-3</font><br><font size=5>Pe̍h-chhang-á kong-chú khiā tī i seng-khu-piⁿ, 1 kù ōe to bô kóng, sòa–lòe, ông-hiō ba̍k-chiu-bóe gán tio̍h kong-chú kā i ê chhiú giâ koân-koân, i kóaⁿ-kín iōng 2 ki chhiú kā bīn am–leh, siūⁿ-kóng kong-chú beh ka siàn chhùi-phóe–à! M̄-koh sòa–lòe siáⁿ-mih tāi-chì lóng bô hoat-seng, tian-tò sī i hit au tê siak tī thô͘-kha, tê-au siak 1 ē chhùi-kô͘-kô͘. “Ĕ? Kong-chú m̄-sī beh siàn góa ê chhùi-phóe?” Ông-hiō oa̍t-thâu ka khòaⁿ, soah khòaⁿ tio̍h kong-chú the̍h i tú-chiah beh chia̍h ê tiám-sim, ùi chhùi–ni̍h that, ná chia̍h koh ná chhiò, tùi i kóng: “O͘h, kú bô chia̍h–ah, che tiám-sim kāng-khoán hiah hó-chia̍h!”</font><br><br></p>\n<p><font size=5>Chit-sî ta̍k-ke khòaⁿ bē lo̍h–khì-ah, kéng-chhat khiā–chhut-lâi, kā chhiú-khàu the̍h–chhut-lâi, kóng: “Ông-hiō tiān-hā, goán ū chèng-kù, chit-má beh iōng chà-phiàn hâm sái-sō thâi-lâng ê chōe-miâ tāi-pó͘–lí, chhiáⁿ lí phòe-ha̍p.”</font><br><br></p>\n<p><font size=5>Kong-chú khòaⁿ–tio̍h to̍h kóng: “Che kám m̄-sī góa chìn-chêng hit hù chhiú-khàu? Góa kiò sī phàng-kiàn–ah, goân-lâi tī lí hia–o͘h?”</font><br><br></p>\n<p><font size=5>Hit ê kéng-chhat thiaⁿ tio̍h Pe̍h-chhang-á kong-chú án-ne kóng, lí-tì hiông-hiông tn̄g-sòaⁿ, i oa̍t-thâu kā chhiú-khàu tu khì kong-chú bīn-thâu-chêng, kóng: “Che chhiú-khàu sī góa ê, m̄-sī lí ê, mài o͘-pe̍h sa khì sńg!”</font><br><br></p>\n<p><font size=5>Ông-hiō thàn chit ê sî-chūn, ùi i chhiú-ńg lāi-té, sa chhut 1 ki píⁿ-chǹg, chún-pī beh hoán-khòng, kéng-chhat khòaⁿ–tio̍h thè 1 pō͘ tōa-siaⁿ hoah: “Lí…, lí mài o͘-pe̍h lâi o͘h!”</font><br><br></p>\n<p><font size=5>Chit-sî Pe̍h-bé-ông-chú khiā–chhut-lâi, oân-choân bô teh ka sìn-táu, i tò-chhiú kā kong-chú moa khì āu-piah, chhiò-chhiò-á tùi i kóng: “Kong-chú bián-kiaⁿ, i hit ki hiah-nī té, che sió-khóa-á tāi-chì, kau hō͘ góa chhú-lí to̍h hó!” Kóng soah oa̍t-thâu kā ông-hiō gîn, chiàⁿ-chhiú sóa ùi io-tòa hit pêng, chún-pī beh poe̍h chhut i ê pó-kiàm, chit-sî chiah hoat-kiàn kóng, “Góa ê pó-kiàm nah ē bô–khì?” Khiā teh i āu-piah ê kong-chú, soah 2 ki chhiú chhah tī io–eh, ka liām kóng: “Lí khòaⁿ, lí tiōng-iàu ê mi̍h-kiāⁿ ài siu ho͘ hó ā, lí to̍h sī o͘-pe̍h tàn, chit-má chhōe-bô–ā hōⁿ!”</font><br><br></p>\n<p><font size=5>Kî-si̍t hit ki pó-kiàm sī cha-mê khì hō͘ kong-chú sa khì o͘-pe̍h sńg, chit-sî iáu chhah teh É-á-kâu in tau ê piān-só͘ mn̂g-pang téng-thâu.</font><br><br></p>\n<p><font size=5>6-4</font><br><font size=5>Ông-hiō tōa-siaⁿ chhiò, píⁿ-chǹg giâ–khài, hiông-hiông to̍h ùi Pe̍h-bé-ông-chú ê pak-tó͘ tu̍h–lo̍h-khì, ông-chú bih bē-hù, ai 1 siaⁿ: “Ah!” Ĕ? Nah ē bô tāi-chì? Ông-hiō khòaⁿ i chhiú-thâu, “Ĕ? Góa ê píⁿ-chǹg–leh? Nah ē piàn thng-sî-á?” Goân-lâi hit ki píⁿ-chǹg m̄-chai siáⁿ-mih sî-chūn, khì hō͘ kong-chú the̍h keh-piah toh ê thng-sî-á thau-ōaⁿ–khì-lah. Kong-chú kā píⁿ-chǹg giâ koân-koân, chhùi–eh kóng: “Ŏa-à, chit ki chiah-nī chiam, khòaⁿ–khí-lâi chiok lī-hāi neh!”</font><br><br></p>\n<p><font size=5>Khòaⁿ tio̍h kong-chú chhiò kah hiah kó͘-chui, ta̍k-ke iû-koh lóng hō͘ i bê–khì, ông-hiō to̍h thàn chit ê ki-hōe, soan–o͘h! Siūⁿ bē kàu chiah cháu kah chhan-thiaⁿ mn̂g-kháu, soah hoat-kiàn mn̂g khì hông só–khí-lâi. Chāi-tiûⁿ só͘-ū ê lâng oa̍t-thâu 1 khòaⁿ, kong-chú koh teh tìⁿ-chhiⁿ, ba̍k-chiu kim-kim khòaⁿ thian-pông, tī hia kho͘-si-á, khòaⁿ tio̍h ta̍k-ke lóng teh ka gîn, koh tián 1 ê chiú-mi ê chu-sè.</font><br><br></p>\n<p><font size=5>Ông-hiō 1-ē tio̍h-kip, kûn láng–khí-lâi, ti̍t-chiap ùi thang-á-mn̂g thiàu–chhut-khì, kok-ông kiaⁿ 1 tiô, hoah kóng: “Eh eh eh, chia sī…1…1 lâu neh….”</font><br><br></p>\n<p><font size=5>Ông-hiō ná cháu ná chhiò, siūⁿ-kóng: “Hngh-hngh, ah m̄ to̍h ka-chài kóng góa ū kiám-pûi, chit-má chiah ē-sái kah siàu-liân sî kāng-khoán cháu-ná-poe, nā sī kóng tio̍h cháu kéng-chhat, bô lâng pí góa khah lī-hāi–lah. Sui-bóng siâⁿ-lāi lâng chē, lō͘ koh oan-oan-oat-oat, chí-iàu chhut siâⁿ-mn̂g, bô lâng jiok ē tio̍h lín chó͘-má, siâⁿ-mn̂g to̍h teh gán-chêng, chhiong–ah!” Chit-sî, i soah khòaⁿ tio̍h siâⁿ-mn̂g chêng ū lâng khiā chò chi̍t pâi, kā mn̂g-chhùi cha̍h tiâu–eh, ah, hit 7 ê é-á-tang-koe tòng tī hia chhòng-siáⁿ! Ông-hiō ngē chhiong, chhùi–ni̍h hoah kóng: “Lín chit kóa é-á-tang-koe, mài tòng tio̍h lín chó͘-má ê lō͘, siám–lah!”</font><br><br></p>\n<p><font size=5>É-á-kâu tōa-hiaⁿ khiā tī tiong-ng, mā hoah 1 siaⁿ: “Lí mài khòaⁿ goán bô!” Jiân-āu phóng 1 siaⁿ chiok tōa-siaⁿ, ông-hiō khì lòng tio̍h É-á-kâu tōa-hiaⁿ, lòng 1-ē i ka-tī soah tò-tōaⁿ poe–chhut-khì, tian-tò sī É-á-kâu tōa-hiaⁿ, kui-châng hó-hó khiā tī hia, lâng É-á-kâu 7 hiaⁿ-tī, sī tông-tông ê chò-kang-á-lâng, hàn-chháu hiah hó, kám hō͘ lí lòng ū hoat–eh?</font><br><br></p>\n<p><font size=5>6-5</font><br><font size=5>Hit kang, Pe̍h-chhang-á kong-chú thoân 2 tiuⁿ siòng-phìⁿ khì i ê bê-chiòng-ia̍h, tē 1 tiuⁿ sī i teh chiú-mi ê siòng-phìⁿ, āu-piah koh ē-tàng khòaⁿ tio̍h ông-hiō khì hō͘ kéng-chhat lia̍h–khí-lâi, kong-chú tī téng-thâu siá kóng: “Goán āu-bú hō͘ kéng-chhat lia̍h–khì-ah, siūⁿ bē kàu i sī pháiⁿ-lâng neh!” Chit tiuⁿ siòng-phìⁿ put-tek-liáu–ah, té-té 1 tiám-cheng, kèng-jiân ū chhiau-kòe 100 bān ê chán, i ê fans mā chèng-sek chhiau-kòe 200 bān lâng, pí Chà-tân Siàu-lú-thoân koh khah hang. Tē 2 tiuⁿ siòng-phìⁿ, sī kong-chú kah É-á-kâu 7 hiaⁿ-tī lám chò-hóe, siōng piⁿ–á sī Pe̍h-bé-ông-chú, khòaⁿ–khí-lâi sī ngē beh chiⁿ ji̍p-khì ōe-bīn lāi-té ê hêng. Pe̍h-chhang-á kong-chú siá kóng: “Che sī goán pêng-iú, in kin-á-ji̍t tàu lia̍h pháiⁿ-lâng, sī tōa eng-hiông ŏ͘!” Chit tiuⁿ siòng-phìⁿ, soah kan-ta 5000 ê chán, tian-tò khì hō͘ lâng chhi̍h 80 bān ê siū-khì ê piáu-chêng, i ê fans lóng teh ē-kha lâu-ōe mn̄g-kóng: “Hit ê iân-tâu-á-sàng sī siáng?” “Kā hit ê cha-bó͘-gín-á pàng–khui!”</font><br><br></p>\n<p><font size=5>6-6</font><br><font size=5>Hit 1 ji̍t, tùi ta̍k-ke lâi kóng, lóng sī ta̍t-tit kì-liām ê ji̍t-chí, àm-sî kok-ông pān 1 ê phá-thih, khèng-chiok in phò-àn lia̍h-tio̍h pháiⁿ-lâng, sīn-sòa khèng-chiok i ka-tī koh piàn-chò choân-kok sin-kè siōng koân ê lô-hàn-kha-á. Pêng-siông-sî it-ti̍t chin pì-sù ê Pe̍h-bé-ông-chú, í-keng chiâⁿ kú m̄-bat chhin-chhiūⁿ án-ne, hō͘ 1 tōa kûn bí-lú ûi–khí-lâi, ta̍k-ke tī hia sio-cheⁿ beh liàm i ê chhùi-phóe, kóng: “O͘h, lí chiâⁿ iân-tâu neh!” “Kám ē-sái hâm lâng ka 1-ē-á Lái?” Koh ū 1 ê a-má ngē chiⁿ–kòe-lâi, mn̄g i kóng: “Ah lí kám ū cha-bó͘ pêng-iú? Góa kài-siāu gún cha-bó͘-kiáⁿ hō͘ lí se̍k-sāi hó–bô? A̍h sī…lí khah kah-ì góa chit khoán ū-hòe–ê, mā sī ē-sái ŏ͘!”</font><br><br></p>\n<p><font size=5>Kok-ông sàng hō͘ É-á-kâu in 7 hiaⁿ-tī 1 lâng 1 ki siōng sin ê Pa̍t-á-pâi chhiú-ki-á, in jîn-seng tē 1 kái chiap-chhiok tio̍h bāng-lō͘ ê sè-kài, ŏa-à, gán-kài kui ê khui–khui, ta̍k-ê lóng tiám ji̍p-khì Pe̍h-chhang-á kong-chú ê bê-chiòng-ia̍h, kā i chhi̍h chán, chù-bûn, tàu-sio-pò, lin-liang-á sīn-sòa ka khui–khí-lâi. É-á-kâu tōa-hiaⁿ siōng tiōng gī-khì, i kóng: “Pe̍h-chhang-á kong-chú chhiáⁿ lán chia̍h hó-liāu, lán chiah kā i chhi̍h 1 ê chán, án-ne kám kóng ē kòe?” “Kóng bē kòe!” “Hó! Lán 1 lâng ka chhi̍h 1 bān ê chán, chán hō͘ i piāng–lah!”</font><br><br></p>\n<p><font size=5>In 1 tīn lâng bē kò͘-tit chia̍h, khû teh piah-kak hia it-ti̍t chhi̍h chán it-ti̍t chhi̍h chán, mā bô siūⁿ tio̍h kóng tán in tńg-kàu chhù, to̍h bô bāng-lō͘ thang ēng–ā. Kàu-sî-chūn che chhiú-ki-á to̍h ē pí 1 tè chng-á koh khah bô-lō͘-iōng.</font><br><br></p>\n<p><font size=5>6-7</font><br><font size=5>Hit ê sat-chhiú, i kha ê khang-chhùi pū-lâng, thoa siuⁿ kú, i-seng khòaⁿ–tio̍h, thâu hàiⁿ-hàiⁿ–leh kā i piⁿ–á ê chō͘-chhiú kóng: “Phí-no̍͘h-khò͘, chit ki ka tok–khí-lâi!”</font><br><br></p>\n<p><font size=5>Tài-liām i thiàu chhut-lâi chò chèng-jîn, hoat-koaⁿ phòaⁿ i bián lia̍h khì koaiⁿ, ǹg-bāng i í-āu hó-hó-á chò-lâng. Ūi-tio̍h seng-oa̍h, i to̍h khì chhut 1 pún gín-á-kó͘, hō-chò “Chhiú-chiān ê Pe̍h-chhang-á Kong-chú”, chit pún chheh āu–lâi chhèng kah lia̍h bē tiâu, piàn-sêng siau-lō͘ siōng-hó ê chheh, 5 tang āu, i í-keng sī 6 ê gín-á ê lāu-pē, chin-chiàⁿ ū hó-hó-á teh chò-lâng.</font><br><br></p>\n<p><font size=5>6-8</font><br><font size=5>Hit-àm ê phá-thih, it-ti̍t kàu 12 tiám chiah soah-kó͘, Pe̍h-chhang-á kong-chú thiám kah liân seng-khu to bô sé, ti̍t-chiap to̍h tó teh bîn-chhn̂g-téng, siūⁿ-kóng: “Á–ah, góa lī-khui chhù chiah-nī kú, chóng-sǹg sī –tńg-lâi-ah, iau-sí ka-tī ê bîn-chhn̂g khah hó-khùn.” I siūⁿ tio̍h ka-tī í-keng iâⁿ-kòe Chà-tân Siàu-lú-thoân, chiâⁿ chò choân-sè-kài siōng hang ê bāng-chhèng, koh tit-tio̍h chin-chē tō͘-né, thang hō͘ i khì ko-kip chhan-thiaⁿ chia̍h kah pá, chin-chiàⁿ sī 2 ê goān-bōng, 1 kái chóng oân-sêng. Siūⁿ kàu chia, i to̍h chiām-chiām-á khùn–khì, khùn–khì ê sî, chhùi koh bî-bî-á-chhiò.</font><br><br></p>\n<p><font size=5>Phá-thih kiat-sok liáu-āu, ē-kha-chhiú-lâng chún-pī beh khai-sí piàⁿ-sàu, hiông-hiông soah chhoah 1 tiô, nah ē ū 7 ê é-á-tang-koe, koh khû teh piah-kak hia teh chhi̍h chhiú-ki-á, ná chhi̍h koh ná kóng: “Kā góa chhi̍h chán! Kā góa chhi̍h chán! Kā góa chhi̍h chán! Kā góa chhi̍h chán!” “Ài kā ta̍k-ke tàu-sio-pò!” “Ài ē-kì-eh lin-liang-á ka khui–khí-lâi-ŏ͘!”</font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","歹人，好膽mài走！"]},{"title":"【白蔥仔公主】EP05-神秘ê訪客","url":"/%5Bobject%20Object%5D/pehchhanga05/","content":"<p><a href=\"https://youtu.be/nOstHitFhUg\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/f123ef10-d9b9-495c-a73e-518c2e7ca8a3\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5L3ryVCN3dBDnnWlxQrWtf\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/4slByzq8oBfxUCAHMa\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep05-pe-h-chhang-%C3%A1-kong-ch%C3%BA/id1730745763?i=1000662628146\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>4-1</font><br><font size=5>矮á冬瓜招白蔥á公主坐loăi講，問看到底是發生啥物代誌。白蔥á公主講：「我是chit ê國家ê公主，mā是1 ê網chhèng。Ê早á出門ê時陣，goán父王ká-ná有吩咐我啥物代誌，m̄-koh我腹肚iau–起-來，soah ka放bē記。」</font><br><br></p>\n<p><font size=5>5-1</font><br>入城了後，紅帽á少女ná行ná紹介chit ê國家，伊有去講tio̍h chit ê國家ê國王，伊ê第2 ê後生，號做白馬王子。Chit ê王子伊足gâu舞劍，劍術chiâⁿ厲害，只要伊手頭有劍，to̍h無人有伊法，而且伊尪á頭koh生了chiâⁿ súi，自細漢，大人若看tio̍h伊，定定忍bē牢，捻伊ê嘴phóe，講伊足緣投。Tī王宮內，定定有啥物阿姨–ā，姑婆–ā，甚至是官員ê某，ta̍k家攏相爭beh捻伊ê嘴phóe，hō͘伊感覺足siān。總–是，mā bē-tàng劍拔–出-來to̍h凊彩kâng phut。有時伊穿便服出巡，行tī街á頭，mā 1工到暗去tú tio̍h m̄-bat ê阿桑，ó͘，一直beh紹介in查某孫hō͘伊熟似neh。To̍h因為án-ne，chit ê緣投ê王子，愈來愈無ài kah人鬥陣，過生日ê時，伊to̍h騎伊hit隻白馬，出去趖規工，騎kah馬強beh thèⁿ腿。若是過年，伊無想beh kah人請安交陪，to̍h推講下腳手人歇睏，無人通替伊洗馬，伊會家己走去kā馬á洗身軀，透早洗kah透暗，直直洗，一直洗，洗到hit隻馬phah kha-chhiùⁿ兼liù皮，看tio̍h水to̍h驚，過3工閣m̄敢lim水。Mā因為伊無愛kah人鬥陣，規工m̄是teh舞劍，to̍h是teh舞伊ê馬，m̄-chiah會hông叫做白馬王子。</font><br><br></p>\n<p><font size=5>5-2<br>紅帽á少女講tio̍h緣投á桑to̍h興chhih-chhih，se̍h-se̍h-liām，講bē soah，白蔥á公主是tī邊–á嘴nōa chha̍p-chha̍p-tin，m̄是teh siàu想hit ê緣投ê王子，伊kan-na注神teh鼻好食物ê芳味。紅帽á少女紹介伊chit ê城市上有代表性ê好食物—-肉圓。「Hit pêng hit 2擔，1擔leh賣炊ê肉圓，1擔leh賣chìⁿ ê肉圓，2擔攏蓋好食，你beh揀tó 1擔？」</font><br><br></p>\n<p><font size=5>「Gín-á人m̄-chiah tio̍h揀，我行情敢hiah bái？我2款攏beh！」</font><br><br></p>\n<p><font size=5>白蔥á公主嘴–ni̍h that 1粒肉圓，tng leh哺ê時，看tio̍h邊–á壁頂，貼1張海報，ĕ？Chit ê查某人哪會看–起-來面熟面熟？紅帽á少女講：「Hit ê是hông通緝ê歹人，若是掠tio̍h人，警察賞金20萬–ō͘！」</font><br><br></p>\n<p><font size=5>白蔥á公主詳細ka看，「Ĕ？Chit ê人to̍h是gún後母–ā！」紅帽á少女chhoah 1 tiô，看hit張海報講：「真–ê a̍h假–ê？Án-ne咱緊來去報警察！」Oa̍t頭soah發見，aih-iò͘，伊哪會是teh hâm 1 ê生份人講話？Hit ê人khiā teh伊身軀邊，嘴koh teh哺檳榔。Ah公主–leh？哪會走無–去？原來咱白蔥á公主，2種肉圓sut了了，liam-mi to̍h趖去chhōe別項物件食–ah，根本to̍h閣kā伊放bē記。</font><br><br></p>\n<p><font size=5>5-3</font><br><font size=5>因為幾偌工無se̍h街–ah，白蔥á公主一直se̍h，一直買，一直食，食kah真歡喜，伊閣想講：「M̄-m̀，gún矮á猴哥哥hoⁿh，一定m̄-bat lim過真珠奶茶，我若是買轉去hō͘ in lim，in一定會足歡喜。」</font><br><br></p>\n<p><font size=5>伊to̍h去買奶茶，算好好1人1杯，kōaⁿ kah重khoâiⁿ-khoâiⁿ。伊閣想講：「規氣今á日暗頓食較chheⁿ-chhau–leh，雖罔我bē曉煮食，m̄-koh火鍋應該hâm泡麵差不多，煮ho͘熟to̍h好。」伊to̍h開始買材料，愈買愈濟款，後–來真正kōaⁿ bē去，規氣–à kā hit寡奶茶，攏總灌了了。到天beh暗ê時，伊chiah家己chhōe tio̍h路通轉去別莊。Chit táu買tio̍h chiâⁿ濟高級ê食材，龍蝦、海膽、刺五加，攏總ka下下–入-去，無teh計較成本，閣kā 8粒市內上有名ê肉圓，khǹg-khǹg–入-去。咱chit ê公主hoⁿh，足搭心，伊閣會記eh ta̍k ê人愛食ê物件o͘h，蒜頭，芋á，芫荽，mā攏總kā伊參–入-去，sòa–lòe閣gia̍h 1支大支湯匙tī hia烏白lā，lā kah 1鼎火鍋，變kah有夠thái-ko，閣有1 ê hiàn走–出-來，佳哉使用–ê攏是上chhiⁿ–ê高級料，he矮á猴7兄弟hoⁿh，一世人to̍h m̄-bat食過chiah-nī-á特別ê料理，食kah是真歡喜。顛倒是白蔥á公主，hit頓無hâm in做夥食，伊講伊下晡食siuⁿ飽，家己坐tī邊–á teh gè俗pháng。</font><br><br></p>\n<p><font size=5>5-4</font><br><font size=5>咱閣轉來講王宮chit pêng，白蔥á公主出去辦代誌，辦kah無khoàiⁿ影，王后感覺真滿意，尤其是hit ê殺手，攏無來chhōe家己討賬尾，想–tio̍h伊to̍h笑微微。想bē到chiah過無幾工，竟然koh看tio̍h公主ê消息，伊ê迷眾頁閣有新ê相片，伊竟然teh渡假！Ĕ？Chit間別莊看–起-來哪會chiah面熟？王后認出hit張相片內底ê別莊，to̍h是進前有人檢舉，講是teh樹林á內底，有人侵佔國有地，tī hia起ê別莊。Chit聲害–ā，伊chhōe人去刣公主，公主若無死，代誌piak-khang是beh án怎？伊趕緊kā進前人檢舉備案ê hit份報告péng–出-來，chhōe tio̍h hit間別莊ê位，想講：「Chhōe外包–ê實在bē信用–得，代誌若beh做ho͘好勢，猶是tio̍h ài家己來！」</font><br><br></p>\n<p><font size=5>5-5</font><br><font size=5>王后先去倉庫，家己貯1籃á蘋果，閣特別揀1粒較大粒較水–ê，the̍h轉去房間，kā毒藥抹tī hit粒蘋果頂頭，khǹg teh邊–á lāng風，sòa–lòe家己chng kah親像1 ê老大人，驚án-ne閣去hō͘白蔥á公主認–出-來，伊閣專工tī鼻頭點1粒痣，目睭尾閣畫1 tah斑。王后chhiau出伊衫á櫥內底上舊–ê hit su烏色ê洋裝，ka擲teh土腳，踏踏–leh，伊本底是想beh hō͘ hit su洋裝看–起-來較lah-sap，踏kah腳有淡薄á酸，才想tio̍h講，ah！烏色本底to̍h較看bē出hiong–ā。王后準備好勢，to̍h kā hit籃蘋果kōaⁿ–leh，ùi城堡ê後門出–去。</font><br><br></p>\n<p><font size=5>5-6</font><br><font size=5>白蔥á公主睏到中晝，起床teh等紅帽á少女，chit時，khok khok khok！有人teh撞門。</font><br><br></p>\n<p><font size=5>「有人tī–leh-無？」</font><br><br></p>\n<p><font size=5>「來–ā！咱tó位beh chhōe？」</font><br><br></p>\n<p><font size=5>門phah開，是1 ê穿烏衫ê阿婆，笑微微徛tī hia。</font><br><br></p>\n<p><font size=5>「Hĕ？看你規身軀穿kah烏mà-mà，蓋成阮後母neh。」</font><br><br></p>\n<p><font size=5>聽tio̍h公主án-ne講，hit ê阿婆緊張kah，應講：「你…，你mài烏白講，我哪有親像伊hiah水！」</font><br><br></p>\n<p><font size=5>阿婆趕緊比家己ê鼻á講：「你看，伊kám有chit粒痣？」擱比目睭尾，「你看，伊kám有chit tah斑？」</font><br><br></p>\n<p><font size=5>白蔥á公主想想–leh，án-ne講mā有影，to̍h問hit ê阿婆：「Ah你哪會無代無誌走來chia，chia是無網路信號–ê ŏ͘。」</font><br><br></p>\n<p><font size=5>阿婆kā籃á蓋掀–開，1籃蘋果紅kì-kì閣芳貢貢，伊kā hit粒有毒ê蘋果the̍h–出-來，tu去公主面頭前，講：「我來賣蘋果–ê-lah，來，chit粒請你食。」</font><br><br></p>\n<p><font size=5>公主看tio̍h面頭前chit粒chiah-nī-á大粒ê蘋果，愛睏神攏走無–去，目睭thí kah大大蕊，講：「Ŏa-à，看–起-來足好食款！」</font><br><br></p>\n<p><font size=5>伊伸手beh去接hit粒蘋果，阿婆歡喜kah嘴角翹翹，想bē到chit ê時陣，白蔥á公主soah講：「M̄-koh chit粒看–起-來siuⁿ過分，我ài較脆–ê。」</font><br><br></p>\n<p><font size=5>話猶未講soah，伊to̍h直接伸手ùi籃á內底捎另外1粒khiaih食。阿婆猶未放棄，講：「Chit粒mā真芳，你食看māi！」</font><br><br></p>\n<p><font size=5>白蔥á公主無ka應，閣家己揀另外1粒khiaih食，無teh kah伊客氣。</font><br><br></p>\n<p><font size=5>「我拜託–你，chit粒先食看māi–lah！」</font><br><br></p>\n<p><font size=5>阿婆一直kā伊手tēⁿ–leh hit粒蘋果，tu去白蔥á公主面頭前，公主應講：「你是m̄甘hō͘我食o͘h？」伊1手捎1粒蘋果ùi嘴–ni̍h塞，soah去kê–tio̍h。阿婆去ho͘驚1 tiô，規ê籃á lak teh土腳。</font><br><br></p>\n<p><font size=5>「Ah！Beh án怎beh án怎，hit ê há-muh li̍p去啥–ê beh án怎創….ĕ？我chhap-chhap伊去死！」</font><br><br></p>\n<p><font size=5>白蔥á公主倒teh土腳，chhoah–1-ē，chhoah–1-ē，to̍h無閣再振動–ah。阿婆伸指頭á ka thuh 2下，「Eh！ 喂！」看公主死giān-giān攏無反應，歡喜kah笑hai-hai，人to̍h隨走–去。</font><br><br></p>\n<p><font size=5>5-7</font><br><font size=5>矮á猴兄弟轉到厝，看tio̍h公主倒teh土腳，bē振bē動，看–起-來蓋成死–去-ah，in足m̄甘，哭kah足大聲。</font><br><br></p>\n<p><font size=5>「白蔥á公主無–去-ah，以後咱食bē tio̍h chheⁿ-chhau–ê-a。」</font><br><br></p>\n<p><font size=5>「我beh食火鍋–lah…。」</font><br><br></p>\n<p><font size=5>In哭1分鐘了後，to̍h開始討論beh án-nóa處理公主ê代誌。</font><br><br></p>\n<p><font size=5>「橫直咱上gâu–ê tio̍h是挖孔–ā，咱挖1 ê窟á kā伊tâi–起-來。」</font><br><br></p>\n<p><font size=5>「Bē-sái！公主請咱食好料–neh，chiah-nī-á偉大ê人，哪會使凊彩ka埋？」</font><br><br></p>\n<p><font size=5>最後in決定beh做1 ê玻璃罩，kā白蔥á公主裝teh內底，chhāi tī客廳通ta̍k工ka拜。</font><br><br></p>\n<p><font size=5>5-8</font><br><font size=5>閣講轉來2工進前，因為有報馬á提供情報，白馬王子to̍h受命去追查通緝犯。雖罔伊m̄是警察，但是伊ē-tàng利用外交身分去進行調查，伊騎馬入去樹林á內底，想bē到chhōa路機ka烏白亂報，行到手機á攏無信號，伊soah chhōe無路。這時拄好看tio̍h矮á猴ê別莊，伊去撞門想beh問路，撞規晡久攏無人應。白馬王子ùi窗á門ka看–入-去，看tio̍h 1 ê玻璃罩，內底閣倒1 ê水姑娘á。王子m̄知發生啥物代誌，伊to̍h ùi窗á門跳–入-去。看tio̍h桌頂khǹg 1塊俗pháng，伊腹肚iau，想講無人khoàiⁿ，to̍h kā俗pháng捎起來食。白馬王子ná食ná行到白蔥á公主邊–á，心內想講m̄知伊是做啥物歹代誌，哪會hō͘人chhāi tī chia。</font><br><br></p>\n<p><font size=5>5-9</font><br><font size=5>Chit時拄好矮á猴兄弟轉到厝，in kāng款bih tī外口看，細細聲á討論講：「哪會又閣有生份人來tī咱兜？」</font><br><br></p>\n<p><font size=5>「閣hâm公主kāng款，凊彩the̍h咱ê物件食！」</font><br><br></p>\n<p><font size=5>「Lín看外口hit隻白馬，kám講伊是….」</font><br><br></p>\n<p><font size=5>「白賊！」</font><br><br></p>\n<p><font size=5>「To̍h kā你講白賊m̄是chit ê意思–lah！」</font><br><br></p>\n<p><font size=5>「等–leh等–leh，lín ka看！」</font><br><br></p>\n<p><font size=5>In看tio̍h hit ê生份人愈倚愈近，伸手kā白蔥á公主ê玻璃罩掀–開，矮á猴兄弟看kah有淡薄á緊張，m̄知伊是想beh創啥？</font><br><br></p>\n<p><font size=5>白馬王子感覺chit ê查某gín-á ká-ná閣teh喘氣，伊倚去查某gín-á ê面hia，想beh確認–1-ē。Chit ê時陣，hit ê查某gín-á雄雄目睭peh金，1嘴蘋果to̍h án-ne吐teh伊ê面！</font><br><br></p>\n<p><font size=5>「食siuⁿ緊，血糖雄雄chhèng懸，soah睏–去-ah。M̆？你是siáng？你kám是beh來kā我搶蘋果–ê？蘋果–leh？我hit籃蘋果–leh？」</font><br><br></p>\n<p><font size=5>Chit ê時陣，矮á猴兄弟chông–入-來，1陣人kā白馬王子圍–起-來，王子想講，chit ê場面伊bat聽–過，che是仙人跳，che一定是仙人跳！</font><br><br></p>\n<hr>\n<br>\n<font size=5>5-1</font><br><p>\n<font size=5>Ji̍p-siâⁿ liáu-āu, Âng-bō-á siàu-lú ná kiâⁿ ná siāu-kài chit ê kok-ka, i ū khì kóng tio̍h chit ê kok-ka ê kok-ông, i ê tē 2 ê hāu-seⁿ, hō-chò Pe̍h-bé-ông-chú, chit ê ông-chú i chiok gâu bú-kiàm, kiàm-su̍t chiâⁿ lī-hāi, chí-iàu i chhiú-thâu ū kiàm, to̍h bô lâng ū i hoat, jî-chhiáⁿ i ang-á-thâu koh seⁿ liáu chiâⁿ súi, chū sè-hàn, tōa-lâng nā khòaⁿ tio̍h i, tiāⁿ-tiāⁿ jím-bē-tiâu, liàm i ê chhùi-phóe, kóng i chiok iân-tâu. Tī ông-kiong lāi, tiāⁿ-tiāⁿ ū siáⁿ-mih a-î--ā, ko͘-pô--ā, sīm-chì sī koaⁿ-oân ê bó͘, ta̍k-ke lóng sio-cheⁿ beh liàm i ê chhùi-phóe, hō͘ i kám-kak chiok siān. Chóng--sī, mā bē-tàng kiàm poe̍h--chhut-lâi to̍h chhìn-chhái kâng phut. Ū sî i chhēng piān-ho̍k chhut-sûn, kiâⁿ tī ke-á-thâu, mā 1 kang kàu àm khì tú tio̍h m̄-bat ê a-sáng, ó͘, it-ti̍t beh siāu-kài in cha-bó͘-sun hō͘ i se̍k-sāi neh. To̍h in-ūi án-ne, chit ê iân-tâu ê ông-chú, jú lâi jú bô ài kah lâng tàu-tīn, kòe seⁿ-ji̍t ê sî, i to̍h khiâ i hit chiah pe̍h-bé, chhut-khì sô kui-kang, khiâ kah bé kiōng-beh thèⁿ-thúi. Nā sī kòe-nî, i bô siūⁿ beh kah lâng chhéng-an kau-pôe, to̍h the kóng ē-kha-chhiú-lâng hioh-khùn, bô lâng thang thè i sé bé, i ē ka-tī cháu-khì kā bé-á sé seng-khu, thàu-chá sé kah thàu-àm, ti̍t-ti̍t sé, it-ti̍t sé, sé kàu hit chiah bé phah kha-chhiùⁿ kiam liù-phôe, khòaⁿ tio̍h chúi to̍h kiaⁿ, kòe 3 kang koh m̄-káⁿ lim chúi. Mā in-ūi i bô ài kah lâng tàu-tīn, kui-kang m̄-sī teh bú-kiàm, to̍h sī teh bú i ê bé, m̄-chiah ē hông kiò chò Pe̍h-bé-ông-chú.</font>\n<br><br><p>\n\n<p><font size=5>5-2</font><br><font size=5>Âng-bō-á siàu-lú kóng tio̍h iân-tâu-á-sàng to̍h hèng-chhih-chhih, se̍h-se̍h-liām, kóng bē soah, Pe̍h-chhang-á kong-chú sī tī piⁿ–á chhùi-nōa chha̍p-chha̍p-tin, m̄-sī teh siàu-siūⁿ hit ê iân-tâu ê ông-chú, i kan-na chù-sîn teh phīⁿ hó chia̍h-mi̍h ê phang-bī. Âng-bō-á siàu-lú siāu-kài i chit ê siâⁿ-chhī siōng ū tāi-piáu sèng ê hó chia̍h-mi̍h “Bah-oân”. “Hit pêng hit 2 tàⁿ, 1 tàⁿ leh bē chhoe ê bah-oân, 1 tàⁿ leh bē chìⁿ ê bah-oân, 2 tàⁿ lóng kài hó-chia̍h, lí beh kéng tó 1 tàⁿ?”</font><br><br></p>\n<p><font size=5>“Gín-á lâng m̄-chiah tio̍h kéng, góa hâng-chêng kám hiah bái? Góa 2 khoán lóng beh!”</font><br><br></p>\n<p><font size=5>Pe̍h-chhang-á kong-chú chhùi–ni̍h that 1 lia̍p bah-oân, tng leh pō͘ ê sî, khòaⁿ tio̍h piⁿ–á piah-téng, tah 1 tiuⁿ hái-pò, ĕ? Chit ê cha-bó͘-lâng nah ē khòaⁿ–khí-lâi bīn-se̍k bīn-se̍k? Âng-bō-á siàu-lú kóng: “Hit ê sī hông thong-chi̍p ê pháiⁿ-lâng, nā sī lia̍h tio̍h lâng, kéng-chhat siúⁿ-kim 20 bān–ō͘!”</font><br><br></p>\n<p><font size=5>Pe̍h-chhang-á kong-chú siông-sè ka khòaⁿ, “Ĕ? Chit ê lâng to̍h sī gún āu-bú–ā!” Âng-bō-á siàu-lú chhoah 1 tiô, khòaⁿ hit tiuⁿ hái-pò kóng: “Chin–ê a̍h ké–ê? Án-ne lán kín lâi-khì pò kéng-chhat!” Oa̍t-thâu soah hoat-kiàn, ai-ioh, i nah ē sī teh hâm 1 ê chheⁿ-hūn-lâng kóng-ōe? Hit ê lâng khiā teh i seng-khu piⁿ, chhùi koh teh pō͘ pin-nn̂g. Ah kong-chú–leh? Nah ē cháu bô–khì? Goân-lâi lán Pe̍h-chhang-á kong-chú, 2 chióng bah-oân sut liáu-liáu, liam-mi to̍h sô khì chhōe pa̍t-hāng mi̍h-kiāⁿ chia̍h–ah, kin-pún to̍h koh kā i pàng bē-kì.</font><br><br></p>\n<p><font size=5>5-3</font><br><font size=5>In-ūi kúi-nā-kang bô se̍h-ke–ah, Pe̍h-chhang-á kong-chú it-ti̍t se̍h, it-ti̍t bé, it-ti̍t chia̍h, chia̍h kah chin hoaⁿ-hí, i koh siūⁿ kóng: “M̄-m̀, gún É-á-kâu ko-ko hoⁿh, it-tēng m̄-bat lim kòe chin-chu-leng-tê, góa nā sī bé tńg-khì hō͘ in lim, in it-tēng ē chiok hoaⁿ-hí.”</font><br><br></p>\n<p><font size=5>I to̍h khì bé leng-tê, sǹg hó-hó 1 lâng 1 poe, kōaⁿ kah tāng-khoâiⁿ-khoâiⁿ. I koh siūⁿ kóng: “Kui-khì kin-á-ji̍t àm-tǹg chia̍h khah chheⁿ-chhau–leh, sui-bóng góa bē-hiáu chú-chia̍h, m̄-koh hóe-ko èng-kai hâm phàu-mī chha-put-to, chú ho͘ se̍k to̍h hó.” I to̍h khai-sí bé châi-liāu, jú bé jú chē khoán, āu–lâi chin-chiàⁿ kōaⁿ bē khì, kui-khì–à kā hit kóa leng-tê, lóng-chóng koàn liáu-liáu. Kàu thiⁿ beh àm ê sî, i chiah ka-tī chhōe tio̍h lō͘ thang tńg-khì pia̍t-chong. Chit táu bé tio̍h chiâⁿ chē ko-kip ê si̍t-châi, liông-hê, hái-táⁿ, chhì-ngó͘-ka, lóng-chóng ka hē-hē–ji̍p-khì, bô teh kè-kàu sêng-pún, koh kā 8 lia̍p chhī-lāi siōng ū miâ ê bah-oân, khǹg-khńg–ji̍p-khì. Lán chit ê kong-chú hoⁿh, chiok tah-sim, i koh ē kì eh ta̍k ê lâng ài chia̍h ê mi̍h-kiāⁿ o͘h, soàn-thâu, ō͘-á, iân-sui, mā lóng-chóng kā i chham–ji̍p-khì, sòa–lòe koh gia̍h 1 ki tōa-ki thng-sî tī hia o͘-pe̍h lā, lā kah 1 tiáⁿ hóe-ko, piàn kah ū kàu thái-ko, koh ū 1 ê hiàn cháu–chhut-lâi, ka-chài sú-iōng–ê lóng sī siōng chhiⁿ–ê ko-kip liāu, he É-á-kâu 7 hiaⁿ-tī hoⁿh, chi̍t-sì-lâng to̍h m̄-bat chia̍h kòe chiah-nī-á te̍k-pia̍t ê liāu-lí, chia̍h kah sī chin hoaⁿ-hí. Tian-tò sī Pe̍h-chhang-á kong-chú, hit tǹg bô hâm in chò-hóe chia̍h, i kóng i e-po͘ chia̍h siuⁿ pá, ka-tī chē tī piⁿ–á teh gè sio̍k-pháng.</font><br><br></p>\n<p><font size=5>5-4</font><br>Lán koh tńg-lâi kóng ông-kiong chit pêng, Pe̍h-chhang-á kong-chú chhut-khì pān tāi-chì, pān kah bô khoàiⁿ iáⁿ, ông-hiō kám-kak chin boán-ì, iû-kî sī hit ê sat-chhiú, lóng bô lâi chhōe ka-tī thó siàu-bóe, siūⁿ–tio̍h i to̍h chhiò-bi-bi. Siūⁿ bē kàu chiah kòe bô kúi-kang, kèng-jiân koh khòaⁿ tio̍h kong-chú ê siau-sit, i ê bê-chiòng-ia̍h koh ū sin ê siòng-phìⁿ, i kèng-jiân teh tō͘-kà! Ĕ? Chit keng pia̍t-chong khòaⁿ–khí-lâi nah ē chiah bīn-se̍k? Ông-hiō jīn-chhut hit tiuⁿ siòng-phìⁿ lāi-té ê pia̍t-chong, to̍h sī chìn-chêng ū lâng kiám-kí, kóng sī teh chhiū-nâ-á lāi-té, ū lâng chhim-chiàm kok-iú tē, tī hia khí ê pia̍t-chong. Chit siaⁿ hāi–ā, i chhōe lâng khì thâi kong-chú, kong-chú nā bô sí, tāi-chì piak-khang sī beh án-chóaⁿ? I kóaⁿ-kín kā chìn-chêng lâng kiám-kí pī-àn ê hit hūn pò-kò péng–chhut-lâi, chhōe tio̍h hit keng pia̍t-chong ê ūi, siūⁿ kóng: “Chhōe gōa-pau–ê si̍t-chāi bē sìn-iōng–tit, tāi-chì nā beh chò ho͘ hó-sè,iáu sī tio̍h ài ka-tī lâi!”</font><br><br></p>\n<p><font size=5>5-5</font><br><font size=5>Ông-hiō seng-khì chhng-khò͘, ka-tī té 1 nâ-á phōng-kó, koh te̍k-pia̍t kéng 1 lia̍p khah tōa lia̍p khah súi–ê, the̍h tńg-khì pâng-keng, kā to̍k-io̍h boah tī hit lia̍p phōng-kó téng-thâu, khǹg teh piⁿ–á lāng-hong, sòa–lòe ka-tī chng kah chhin-chhiūⁿ 1 ê lāu-tōa-lâng, kiaⁿ án-ne koh khì hō͘ Pe̍h-chhang-á kong-chú kong-chú jīn–chhut-lâi, i koh choan-kang tī phīⁿ-thâu tiám 1 lia̍p kì, ba̍k-chiu-bóe koh ōe 1 tah pan. Ông-hiō chhiau chhut i saⁿ-á-tû lāi-té siōng kū–ê hit su o͘-sek ê iûⁿ-chong, ka tàn teh thô͘-kha, ta̍h-ta̍h–leh, i pún-té sī siūⁿ beh hō͘ hit su iûⁿ-chong khòaⁿ–khí-lâi khah lah-sap, ta̍h kah kha ū tām-po̍h-á sng, chiah siūⁿ tio̍h kóng o͘-sek pún-té to̍h khah khòaⁿ bē chhut hiong–ā. Ông-hiō chún-pī hó-sè, to̍h kā hit nâ phōng-kó kōaⁿ–leh, ùi siâⁿ-pó ê āu-mn̂g chhut–khì.</font><br><br></p>\n<p><font size=5>5-6</font><br><font size=5>Pe̍h-chhang-á kong-chú khùn kàu tiong-tàu, khí-chhn̂g teh tán Âng-bō-á siàu-lú, chit-sî, khok khok khok! Ū lâng teh lòng-mn̂g.</font><br><br></p>\n<p><font size=5>“Ū lâng tī–leh-bô?”</font><br><br></p>\n<p><font size=5>“Lâi–ā! Lán tó-ūi beh chhōe?”</font><br><br></p>\n<p><font size=5>Mn̂g phah khui, sī 1 ê chhēng o͘-saⁿ ê a-pô, chhiò-bi-bi khiā tī hia.</font><br><br></p>\n<p><font size=5>“Hĕ? Khòaⁿ lí kui seng-khu chhēng kah o͘-mà-mà, kài sêng goán āu-bú neh.”</font><br><br></p>\n<p><font size=5>Thiaⁿ tio̍h kong-chú án-ne kóng, hit ê a-pô kín-tiuⁿ kah, ìn kóng: “Lí…, lí mài o͘-pe̍h kóng, góa nah ū chhin-chhiūⁿ i hiah súi!”</font><br><br></p>\n<p><font size=5>A-pô kóaⁿ-kín pí ka-tī ê phīⁿ-á kóng: “Lí khòaⁿ, i kám ū chit lia̍p kì?” Koh pí ba̍k-chiu-bóe, “Lí khòaⁿ, i kám ū chit tah pan?”</font><br><br></p>\n<p><font size=5>Pe̍h-chhang-á kong-chú siūⁿ siūⁿ–leh, án-ne kóng mā ū-iáⁿ, to̍h mn̄g hit ê a-pô: “Ah lí nah ē bô-tāi-bô-chì cháu lâi chia, chia sī bô bāng-lō͘ sìn-hō–ê ŏ͘.”</font><br><br></p>\n<p><font size=5>A-pô kā nâ-á kòa hian–khui, 1 nâ phōng-kó âng-kì-kì koh phang-kòng-kòng, i kā hit lia̍p ū to̍k ê phōng-kó the̍h–chhut-lâi, tu khì kong-chú bīn-thâu-chêng, kóng: “Góa lâi bē phōng-kó–ê-lah, lâi, chit lia̍p chhiáⁿ lí chia̍h.”</font><br><br></p>\n<p><font size=5>Kong-chú khòaⁿ tio̍h bīn-thâu-chêng chit lia̍p chiah-nī-á tōa-lia̍p ê phōng-kó, ài-khùn-sîn lóng cháu-bô–khì, ba̍k-chiu thí kah tŏa-tōa lúi, kóng: “Ŏa-à, khòaⁿ–khí-lâi chiok hó-chia̍h khoán!”</font><br><br></p>\n<p><font size=5>I chhun-chhiú beh khì chiap hit lia̍p phōng-kó, a-pô hoaⁿ-hí kah chhùi-kak khiàu-khiàu, siūⁿ bē kàu chit ê sî-chūn, Pe̍h-chhang-á kong-chú soah kóng: “M̄-koh chit lia̍p khòaⁿ–khí-lâi siuⁿ kòe-hun, góa ài khah chhè–ê.”</font><br><br></p>\n<p><font size=5>Ōe iáu-bōe kóng soah, i to̍h ti̍t-chiap chhun-chhiú ùi nâ-á lāi-té sa lēng-gōa 1 lia̍p khiaih chia̍h. A-pô iáu-bōe hòng-khì, kóng: “Chit lia̍p mā chin phang, lí chia̍h khòaⁿ-māi!”</font><br><br></p>\n<p><font size=5>Pe̍h-chhang-á kong-chú bô ka ìn, koh ka-tī kéng lēng-gōa 1 lia̍p khiaih chia̍h, bô teh kah i kheh-khì.</font><br><br></p>\n<p><font size=5>“Góa pài-thok–lí, chit lia̍p seng chia̍h khòaⁿ-māi–lah!”</font><br><br></p>\n<p><font size=5>A-pô it-ti̍t kā i chhiú tēⁿ–leh hit lia̍p phōng-kó, tu khì Pe̍h-chhang-á kong-chú bīn-thâu-chêng, kong-chú ìn kóng: “Lí sī m̄-kam hō͘ góa chia̍h o͘h?” I 1 chhiú sa 1 lia̍p phōng-kó ùi chhùi–ni̍h that, soah khì kê–tio̍h. A-pô khì ho͘ kiaⁿ 1 tiô, kui-ê nâ-á lak teh thô͘-kha.</font><br><br></p>\n<p><font size=5>“Ah! Beh án-chóaⁿ beh án-chóaⁿ, hit ê há-muh li̍p khì siáⁿ–ê beh án-chóaⁿ chhòng…ĕ? Góa chhap-chhap i khì sí!”</font><br><br></p>\n<p><font size=5>Pe̍h-chhang-á kong-chú tó teh thô͘-kha, chhoah–1-ē, chhoah–1-ē to̍h bô koh chài tín-tāng–ah. A-pô chhun chéng-thâu-á ka thuh 2 ē, “Eh! Oeh!” Khòaⁿ kong-chú sí-giān-giān lóng bô hoán-èng, hoaⁿ-hí kah chhiò-hai-hai, lâng to̍h sûi cháu–khì.</font><br><br></p>\n<p><font size=5>5-7</font><br><font size=5>É-á-kâu hiaⁿ-tī tńg-kàu chhù, khòaⁿ tio̍h kong-chú tó teh thô͘-kha, bē-tín-bē-tāng, khòaⁿ–khí-lâi kài sêng sí–khì-ah, in chiok m̄-kam, khàu kah chiok tōa-siaⁿ.</font><br><br></p>\n<p><font size=5>“Pe̍h-chhang-á kong-chú bô–khì-ah, í-āu lán chia̍h bē tio̍h chheⁿ-chhau–ê-a.”</font><br><br></p>\n<p><font size=5>“Góa beh chia̍h hóe-ko–lah….”</font><br><br></p>\n<p><font size=5>In khàu 1 hun-cheng liáu-āu, to̍h khai-sí thó-lūn beh án-nóa chhú-lí kong-chú ê tāi-chì.</font><br><br></p>\n<p><font size=5>“Hûiⁿ-ti̍t lán siōng gâu–ê tio̍h sī ó͘-khang–ā, lán ó͘ 1 ê khut-á kā i tâi–khí-lâi.”</font><br><br></p>\n<p><font size=5>“Bē-sái! Kong-chú chhiáⁿ lán chia̍h hó-liāu–neh, chiah-nī-á úi-tāi ê lâng, nah ē-sái chhìn-chhái ka tâi?”</font><br><br></p>\n<p><font size=5>Chòe-āu in koat-tēng beh chò 1 ê po-lê-tà, kā Pe̍h-chhang-á kong-chú chng teh lāi-té, chhāi tī kheh-thiaⁿ thang ta̍k-kang ka pài.</font><br><br></p>\n<p><font size=5>5-8</font><br><font size=5>Koh kóng tńg-lâi 2 kang chìn-chêng, in-ūi ū pò͘-bé-á thê-kiong chêng-pò, Pe̍h-bé-ông-chú to̍h siū-bēng khì tui-cha thong-chi̍p hoān. Sui-bóng i m̄-sī kéng-chhat, tān-sī i ē-tàng lī-iōng gōa-kau sin-hūn khì chìn-hêng tiau-cha, i khiâ-bé ji̍p-khì chhiū-nâ-á lāi-té, siūⁿ bē kàu chhōa-lō͘-ki ka o͘-pe̍h loān pò, kiâⁿ kàu chhiú-ki-á lóng bô sìn-hō, i soah chhōe bô lō͘. Chit sî tú-hó khòaⁿ tio̍h É-á-kâu ê pia̍t-chong, i khì lòng-mn̂g siūⁿ beh mn̄g-lō͘, lòng kui po͘ kú lóng bô lâng ìn. Pe̍h-bé-ông-chú ùi thang-á-mn̂g ka khòaⁿ–ji̍p-khì, khòaⁿ tio̍h 1 ê po-lê-tà, lāi-té koh tó 1 ê súi ko͘-niû-á, ông-chú m̄-chai hoat-seng siáⁿ-mih tāi-chì, i to̍h ùi thang-á-mn̂g thiàu–ji̍p-khì. Khòaⁿ tio̍h toh-téng khǹg 1 tè sio̍k-pháng, i pak-tó͘ iau, siūⁿ kóng bô lâng khoàiⁿ, to̍h kā sio̍k-pháng sa khí-lâi chia̍h. Pe̍h-bé-ông-chú ná chia̍h ná kiâⁿ kàu Pe̍h-chhang-á kong-chú piⁿ–á, sim-lāi siūⁿ kóng m̄-chai i sī chò siáⁿ-mih pháiⁿ tāi-chì, nah ē ho͘ lâng chhāi tī chia.</font><br><br></p>\n<p><font size=5>5-9</font><br><font size=5>Chit sî tú-hó É-á-kâu hiaⁿ-tī tńg-kàu chhù, in kāng-khoán bih tī gōa-kháu khòaⁿ, sè-sè-siaⁿ-á thó-lūn kóng: “Nah ē iû-koh ū chheⁿ-hūn-lâng lâi tī lán tau?”</font><br><br></p>\n<p><font size=5>“Koh hâm kong-chú kāng-khoán, chhìn-chhái the̍h lán ê mi̍h-kiāⁿ chia̍h!”</font><br><br></p>\n<p><font size=5>“Lín khòaⁿ gōa-kháu hit chiah pe̍h-bé, kám kóng i sī…”</font><br><br></p>\n<p><font size=5>“Pe̍h-chha̍t!”</font><br><br></p>\n<p><font size=5>“To̍h kā lí kóng pe̍h-chha̍t m̄-sī chit ê ì-sù–lah!”</font><br><br></p>\n<p><font size=5>Tán–leh tán–leh, lín ka khòaⁿ!”</font><br><br></p>\n<p><font size=5>In khòaⁿ tio̍h hit ê chheⁿ-hūn-lâng jú óa jú kīn, chhun-chhiú kā Pe̍h-chhang-á kong-chú ê po-lê-tà hian–khui, É-á-kâu hiaⁿ-tī khòaⁿ kah ū tām-po̍h-á kín-tiuⁿ, m̄-chai i sī siūⁿ beh chhòng-siáⁿ?</font><br><br></p>\n<p><font size=5>Pe̍h-bé-ông-chú kám-kak chit ê cha-bó͘-gín-á ká-ná koh teh chhoán-khùi, i óa khì cha-bó͘-gín-á ê bīn hia, siūⁿ beh khak-jīn–1-ē. Chit ê sî-chūn, hit ê cha-bó͘-gín-á hiông-hiông ba̍k-chiu peh kim, 1 chhùi phōng-kó to̍h án-ne thò͘ teh i ê bīn.</font><br><br></p>\n<p><font size=5>“Chia̍h siuⁿ kín, hoeh-thn̂g hiông-hiông chhèng-koân, soah khùn–khì-ah. M̆? Lí sī siáng? Lí kám sī beh lâi kā góa chhiúⁿ phōng-kó–ê? Phōng-kó–leh? Góa hit nâ phōng-kó–leh?”</font><br><br></p>\n<p><font size=5>Chit ê sî-chūn, É-á-kâu hiaⁿ-tī chông–ji̍p-lâi, 1 tīn lâng kā Pe̍h-bé-ông-chú ûi–khí-lâi, ông-chú siūⁿ kóng, chit ê tiûⁿ-bīn i bat thiaⁿ–kòe, che sī sian-jîn-thiàu, che it-tēng sī sian-jîn-thiàu!</font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","神秘ê訪客"]},{"title":"【英國Gín-á古】三隻熊ê故事︱The Story of The Three Bears","url":"/%5Bobject%20Object%5D/ukkidstory01/","content":"<p><a href=\"https://youtu.be/Cmqi0r_Ft3g\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/718a8f12-9047-4389-ac5d-3bf3d4c0958d\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6u3BV0sAOrEIDhQ5d07uC3\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/OngSVIeNoXVUirPYvY\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E8%8B%B1%E5%9C%8Bg%C3%ADn-%C3%A1%E5%8F%A4-%E4%B8%89%E9%9A%BB%E7%86%8A%C3%AA%E6%95%85%E4%BA%8B-the-story-of-the-three-bears/id1730745763?i=1000676058860\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=6 color=#3F48CC>THE STORY OF THE THREE BEARS</font><br><font size=5 color=#3F48CC>Once upon a time there were three Bears, who lived together in a house of their own, in a wood. One of them was a Little Wee Bear, and one was a Middle-sized Bear, and the other was a Great Big Bear. They had each a bowl for their porridge; a little bowl for the Little Wee Bear; and a middle-sized bowl for the Middle-sized Bear; and a great bowl for the Great Big Bear. And they had each a chair to sit in; a little chair for the Little Wee Bear; and a middle-sized chair for the Middle-sized Bear; and a great chair for the Great Big Bear. And they had each a bed to sleep in; a little bed for the Little Wee Bear; and a middle-sized bed for the Middle-sized Bear; and a great bed for the Great Big Bear.</font><br><br></p>\n<p><font size=6>三隻熊ê故事</font><br><font size=5>古早古早，有3隻熊，in做夥tòa tī樹林á內，有1間in ka-tī ê厝。In內底有1隻熊，是細細隻á-kiáⁿ，另外1隻體形中中–á，koh另外1隻to̍h chiok大隻。In kok人lóng有1塊碗thang té moâi，細細隻á–ê碗細細，體態中中–ê碗中中，chiok大隻–ê碗chiok大。In kok人mā lóng有1 liâu椅á thang坐，細細隻á–ê細liâu椅，體態中中–ê椅中範，chiok大隻–ê椅chiok大。In kok人mā lóng有1頂眠床thang睏，細細隻á–ê床細細，體態中中–ê床中中，chiok大隻–ê床chiok大。</font><br><br></p>\n<p><font size=6 color=#8E403A>Saⁿ chiah hîm ê kò͘-sū</font><br><font size=5 color=#8E403A>Kó͘-chá kó͘-chá, ū 3 chiah hîm, in chò-hóe tòa tī chhiū-nâ-á lāi, ū 1 keng in ka-tī ê chhù. In lāi-té ū 1 chiah hîm, sī sè-sè-chiah-á-kiáⁿ, lēng-gōa 1 chiah thé-hêng tiong-tiong–á, koh lēng-gōa 1 chiah to̍h chiok tōa chiah. In kok lâng lóng ū 1 tè óaⁿ thang té moâi, sè-sè chiah-á–ê óaⁿ sè-sè, thé-thài tiong-tiong–ê óaⁿ tiong-tiong, chiok- tōa-chiah–ê óaⁿ chiok tōa. In kok lâng mā lóng ū 1 liâu í-á thang chē, sè-sè-chiah-á–ê sè liâu í, thé-thài tiong-tiong–ê í tiong-pān, chiok-tōa-chiah–ê í chiok tōa. In kok lâng mā lóng ū 1 téng bîn-chhn̂g thang khùn, sè-sè-chiah-á–ê chhn̂g sè-sè, thé-thài tiong-tiong–ê chhn̂g tiong-tiong, chiok-tōa-chiah–ê chhn̂g chiok tōa.</font><br><br><br><p></p>\n<p><font size=5 color=#3F48CC>One day, after they had made the porridge for their breakfast, and poured it into their porridge-bowls, they walked out into the wood while the porridge was cooling, that they might not burn their mouths by beginning too soon, for they were polite, well-brought-up Bears. And while they were away a little girl called Goldilocks, who lived at the other side of the wood and had been sent on an errand by her mother, passed by the house, and looked in at the window. And then she peeped in at the keyhole, for she was not at all a well-brought-up little girl. Then seeing nobody in the house she lifted the latch. The door was not fastened, because the Bears were good Bears, who did nobody any harm, and never suspected that anybody would harm them. So Goldilocks opened the door and went in; and well pleased was she when she saw the porridge on the table. If she had been a well-brought-up little girl she would have waited till the Bears came home, and then, perhaps, they would have asked her to breakfast; for they were good Bears—a little rough or so, as the manner of Bears is, but for all that very good-natured and hospitable. But she was an impudent, rude little girl, and so she set about helping herself.</font><br><br></p>\n<p><font size=5>有1 kang，in kā早頓ê moâi煮好勢，to̍h ka倒入去in ê碗–ni̍h，koh來，in to̍h利用he beh kā moâi khǹg ho͘涼ê時間，先去樹林á–ni̍h行行–leh，án-ne chiah bē為tio̍h siuⁿ趕緊beh食moâi，soah去ho͘燙tio̍h嘴kho͘ to̍h khah歹看，因為，in是有禮貌koh真有教示ê熊。To̍h tī in離開厝ê時陣，有1 ê cha-bó͘ gín-á，號做金鳳–ā，伊to̍h tòa tī樹林á ê另外1 pêng，hit-chūn in老母交帶伊去辦tāi-chì，tú好去經過hit 3隻熊ê厝，伊to̍h起hòⁿ玄，ùi窗á門ka探，koh ùi鎖匙khang kâng偷看厝內，當然án-ne做真m̄-thang，實在是無教無示。伊看tio̍h厝–ni̍h無人，to̍h kā門chhòaⁿ giú–開，che門mā無鎖，soah m̄知影to̍h是he熊lóng是好熊，從來m̄-bat想過beh去kâng害，mā bē按算講，ē有人beh來kā in害。Koh來chit ê金鳳–ā門開–leh，人to̍h行–入-去，無jōa久，去ho͘看tio̍h桌á頂有moâi，看kah伊ê心花開開開。這時，nā準講伊是1 ê教示真好ê cha-bó͘ gín-á，伊to̍h應該等熊in–轉-來，凡勢熊in mā ē招伊做夥食早頓。Chia ê熊lóng是真好ê熊，sui-bóng in kah一般ê熊kāng款，lóng有1-sut-sut-á粗魯，但是，in ê性地是真善良koh真好客情。不過金鳳–ā是1 ê粗魯、厚面皮koh無教示ê cha-bó͘ gín-á，伊sa–leh to̍h開始食。</font><br><br></p>\n<p><font size=5 color=#8E403A>Ū 1 kang, in kā chá-tǹg ê moâi chú hó-sè, to̍h ka tò-ji̍p-khì in ê óaⁿ–ni̍h, koh lâi, in to̍h lī-iōng he beh kā moâi khǹg ho͘ liâng ê sî-kan, seng khì chhiū-nâ-á–ni̍h kiâⁿ-kiâⁿ–leh, án-ne chiah bē ūi-tio̍h siuⁿ kóaⁿ-kín beh chia̍h moâi, soah khì ho͘ thǹg tio̍h chhùi-kho͘ to̍h khah pháiⁿ-khòaⁿ, in-ūi, in sī ū lé-māu koh chin ū kà-sī ê hîm. To̍h tī in lî-khui chhù ê sî-chūn, ū 1 ê cha-bó͘ gín-á, hō chò Kim-hōng–ā, i to̍h tòa tī chhiū-nâ-á ê lēng-gōa 1 pêng, hit-chūn in lāu-bú kau-tài i khì pān tāi-chì, tú-hó khì keng-kòe hit 3 chiah hîm ê chhù, i to̍h khí hòⁿ-hiân, ùi thang-á-mn̂g ka thàm, kok ùi só-sî-khang kâng thau-khòaⁿ chhù lāi, tong-jiân án-ne chò chin m̄-thang, si̍t-chāi sī bô-kà-bô-sī. I khòaⁿ tio̍h chhù–ni̍h bô lâng, to̍h kā mn̂g-chhòaⁿ giú–khui, che mn̂g mā bô só, soah m̄ chai-iáⁿ to̍h sī he hîm lóng sī hó hîm, chiông-lâi m̄-bat siūⁿ-kòe beh khì kâng hāi, mā bē àn-sǹg kóng, ē ū lâng beh lâi kā in hāi. Koh lâi chit ê Kim-hōng–ā mn̂g khui–leh, lâng to̍h kiâⁿ–ji̍p-khì, bô jōa kú, khì ho͘ khòaⁿ tio̍h toh-á-téng ū moâi, khòaⁿ kah i ê sim-hoe khui-khui-khui. Chit-sî, nā chún kóng i sī 1 ê kà-sī chin hó ê cha-bó͘ gín-á, i to̍h èng-kai tán hîm in–tńg-lâi, hoān-sè hîm in mā ē chio i chò-hóe chia̍h chá-tǹg. Chia ê hîm lóng sī chin hó ê hîm, sui-bóng in kah it-poaⁿ ê hîm kāng khoán, lóng ū 1-sut-sut-á chho͘-ló͘, tān-sī, in ê sèng-tē sī chin siān-liông koh chin hó-kheh-chêng. Put-kò Kim-hōng–ā sī 1 ê chho͘-ló͘, kāu-bīn-phôe koh bô kà-sī ê cha-bó͘ gín-á, i sa–leh to̍h khai-sí chia̍h.</font><br><br><br><p></p>\n<p><font size=5 color=#3F48CC>First she tasted the porridge of the Great Big Bear, and that was too hot for her. Next she tasted the porridge of the Middle-sized Bear, but that was too cold for her. And then she went to the porridge of the Little Wee Bear, and tasted it, and that was neither too hot nor too cold, but just right, and she liked it so well that she ate it all up, every bit!</font><br><br></p>\n<p><font size=5>伊先去tam 1嘴大隻熊ê moâi，ái-iò͘，有影是有夠燒！Sòa–落-來伊koh去tam 1嘴á體態中中ê熊ê moâi，koh感覺siuⁿ冷–ah。落尾，伊去試hit碗細細隻á ê熊ê moâi，ḿ！Che tú-tú-á好，bē siuⁿ燒mā bē siuⁿ冷，伊歡喜ka̍h，to̍h kui碗ka sut了了，連1點點á to無chhun。</font><br><br></p>\n<p><font size=5 color=#8E403A>I seng khì tam 1 chhùi tōa-chiah-hîm ê moâi, ài-iò͘, ū-iáⁿ sī ū kàu sio! Sòa–lo̍h-lâi i koh khì tam 1 chhùi-á thé-thài-tiong-tiong-ê hîm ê moâi, koh kám-kak siuⁿ léng–ah. Lo̍h-bóe, i khì chhì hit óaⁿ sè-sè-chiah-á-ê hîm ê moâi, ḿ! Che tú-tú-á hó, bē siuⁿ sio mā bē siuⁿ léng, i hoaⁿ-hí ka̍h, to̍h kui óaⁿ ka sut liáu liáu, liân 1 tiám-tiám-á to bô chhun.</font><br><br><br><p></p>\n<p><font size=5 color=#3F48CC>Then Goldilocks, who was tired, for she had been catching butterflies instead of running on her errand, sate down in the chair of the Great Big Bear, but that was too hard for her. And then she sate down in the chair of the Middle-sized Bear, and that was too soft for her. But when she sat down in the chair of the Little Wee Bear, that was neither too hard nor too soft, but just right. So she seated herself in it, and there she sate till the bottom of the chair came out, and down she came, plump upon the ground; and that made her very cross, for she was a bad-tempered little girl.</font><br><br></p>\n<p><font size=5>Sòa–落-來，金鳳–ā感覺thiám–ah，che to̍h是in老母交帶ê tāi-chì lóng無做，顛倒是tī hia leh lia̍h尾蛾á chhit-thô chiah ē án-ne。Só͘-pái伊to̍h去坐tī大隻熊ê椅á想beh歇睏，m̄-koh，tēng-khok-khok，無四序，伊to̍h koh坐去中中–á ê熊ê椅á頂，坐tio̍h軟siô-siô，mā無佮意，上尾，伊坐去細細隻á ê熊ê椅á，ĕ！Tú-tú-á好，bē siuⁿ tēng mā bē siuⁿ軟。伊to̍h ka坐tiâu–leh，坐kah人ê椅á面lak–落-去，伊mā tòe leh poa̍h tī土脚，氣phut-phut，chit ê cha-bó͘ gín-á ê性地實在是有夠bái。</font><br><br></p>\n<p><font size=5 color=#8E403A>Sòa–lo̍h-lâi, Kim-hōng–ā kám-kak thiám–ah, che to̍h sī in lāu-bú kau-tài ê tāi-chì lóng bô chò, tian-tó sī tī hia leh lia̍h bóe-ia̍h-á chhit-thô chiah ē án-ne. Só͘-pái i to̍h khì chē tī tōa-chiah-hîm ê í-á siūⁿ beh hioh-khùn, m̄-koh, tēng-khok-khok, bô sù-sī, i to̍h koh chē khì tiong-tiong–á-ê hîm ê í-á téng, chē tio̍h nńg-siô-siô, mā bô kah-ì, siōng-bóe, i chò khì sè-sè-chiah-á-ê hîm ê í-á, ĕ! Tú-tú-á hó, bē siuⁿ tēng mā bē siuⁿ nńg. I to̍h ka chē tiâu–leh, chē kah lâng ê í-á-bīn lak–lo̍h–khì, i mā tòe leh poa̍h tī thô͘-kha, khì-phut-phut, chit ê cha-bó͘ gín-á ê sèng-tē si̍t-chāi sī ū kàu bái.</font><br><br><br><p></p>\n<p><font size=5 color=#3F48CC>Now, being determined to rest, Goldilocks went upstairs into the bedchamber in which the Three Bears slept. And first she lay down upon the bed of the Great Big Bear, but that was too high at the head for her. And next she lay down upon the bed of the Middle-sized Bear, and that was too high at the foot for her. And then she lay down upon the bed of the Little Wee Bear, and that was neither too high at the head nor at the foot, but just right. So she covered herself up comfortably, and lay there till she fell fast asleep.</font><br><br></p>\n<p><font size=5>Taⁿ，金鳳–ā按算beh歇睏，伊to̍h走去樓頂hit 3隻熊teh睏ê睏房。頭起先，伊去倒tī大隻熊ê眠床，m̄-koh chit頂床ê床頭對伊來講，有影是siuⁿ koân，sòa–lòe，伊去倒tī中中–á ê熊ê眠床頂，不而過，chit遍是床尾siuⁿ koân–ā，最後，伊走去倒tī細細隻á ê熊ê眠床頂，óa！Tú-tú-á好，床頭kah床尾lóng bē siuⁿ koân，真合真tah-bā。伊chŏaⁿ ka倒ho͘ sù-sī sù-sī，koh kā phōe kah kah好勢好勢，koh來伊to̍h睏kah真落眠–ah。</font><br><br></p>\n<p><font size=5 color=#8E403A>Taⁿ, Kim-hōng–ā àn-sǹg beh hioh-khùn, i to̍h cháu khì lâu téng hit 3 chiah hîm teh khùn ê khùn-pâng. Thâu khí sian, i khì tó tī tōa-chiah-hîm ê bîn-chhn̂g, m̄-koh chit téng chhn̂g ê chhn̂g thâu tùi i lâi kóng, ū-iáⁿ sī siuⁿ koân, sòa–lòe, i khì tó tī tiong-tiong–á ê hîm ê bîn-chhn̂g téng, put-jī-kò, chit piàn sī chhn̂g bóe siuⁿ koân–ā, chòe-āu, i cháu khì tó tī sè-sè-chiah-á-ê hîm ê bîn-chhn̂g téng, óa! Tú-tú-á hó, chhn̂g-thâu kah chhn̂g-bóe lóng bē siuⁿ koân, chin ha̍h chin tah-bā. I chŏaⁿ ka tó ho͘h sù-sī sù-sī, koh kā phōe kah kah hó-sè-hó-sè, koh lâi i to̍h khùn kah chin lo̍h-bîn–ah.</font><br><br><br><p></p>\n<p><font size=5 color=#3F48CC>By this time the Three Bears thought their porridge would be cool enough for them to eat it properly; so they came home to breakfast. Now careless Goldilocks had left the spoon of the Great Big Bear standing in his porridge.</font><br><br></p>\n<p><font size=5>Chit-chūn，hit 3隻熊想講，in ê moâi mā差不多涼kah thang好勢á食–ah，in to̍h轉厝beh食早頓。Chit ê放放ê金鳳–ā soah kā湯匙á phiaⁿ tī大隻熊ê碗–ni̍h，to̍h插tī moâi–ni̍h插khiā-khiā。</font><br><br></p>\n<p><font size=5 color=#8E403A>Chit-chūn, hit 3 chiah hîm siūⁿ kóng, in ê moâi mā chha-put-to liâng kah thang hó-sè-á chia̍h–ah, in to̍h tńg chhù beh chia̍h chá-tǹg. Chit ê hòng-hòng-ê Kim-hōng–ā soah kā thng-sî-á phiaⁿ tī tōa-chiah-hîm ê óaⁿ–ni̍h, to̍h chhah tī moâi–ni̍h chhah khiā-khiā.</font><br><br><br><p></p>\n<p><font size=5 color=#3F48CC>“SOMEBODY HAS BEEN AT MY PORRIDGE!”</font><br><br></p>\n<p><font size=5 color=#3F48CC>said the Great Big Bear in his great, rough, gruff voice.</font><br><br></p>\n<p><font size=5 color=#3F48CC>Then the Middle-sized Bear looked at his porridge and saw the spoon was standing in it too.</font><br><br></p>\n<p><font size=5 color=#3F48CC>“SOMEBODY HAS BEEN AT MY PORRIDGE!”</font><br><br></p>\n<p><font size=5 color=#3F48CC>said the Middle-sized Bear in his middle-sized voice.</font><br><br></p>\n<p><font size=5 color=#3F48CC>Then the Little Wee Bear looked at his, and there was the spoon in the porridge-bowl, but the porridge was all gone!</font><br><br></p>\n<p><font size=5 color=#3F48CC>“SOMEBODY HAS BEEN AT MY PORRIDGE, AND HAS EATEN IT ALL UP!”</font><br><br></p>\n<p><font size=5 color=#3F48CC>said the Little Wee Bear in his little wee voice.</font><br><br></p>\n<p><font size=5>「有人食我ê moâi！」</font><br><br></p>\n<p><font size=5>大隻熊用伊粗粗koh粗魯ê聲大聲講。</font><br><br></p>\n<p><font size=5>Sòa–lòe中中–á ê熊mā去看伊hit碗moâi，kāng款mā看tio̍h湯匙á插tī hin。</font><br><br></p>\n<p><font size=5>「有人食我ê moâi！」</font><br><br></p>\n<p><font size=5>中中–á ê熊用伊中中–á ê聲án-ne講。</font><br><br></p>\n<p><font size=5>Koh來，細細隻á ê熊mā去看伊ê碗，內底mā有湯匙á，m̄-koh moâi 1-sut-á to無chhun。</font><br><br></p>\n<p><font size=5>「有人食我ê moâi！Koh lóng總kă食了了–ah！」</font><br><br></p>\n<p><font size=5>細細隻á ê熊用伊細細á ê聲án-ne講。</font><br><br></p>\n<p><font size=5 color=#8E403A>“Ū lâng chia̍h góa ê moâi!”</font><br><br></p>\n<p><font size=5 color=#8E403A>Tōa-chiah-hîm iōng i chho͘-chho͘ koh chho͘-ló͘ ê siaⁿ tōa-siaⁿ kóng.</font><br><br></p>\n<p><font size=5 color=#8E403A>Sòa–lòe tiong-tiong–á ê hîm mā khì khòaⁿ i hit óaⁿ moâi, kāng khoán mā khòaⁿ tio̍h thng-sî-á chhah tī hin.</font><br><br></p>\n<p><font size=5 color=#8E403A>“Ū lâng chia̍h góa ê moâi!”</font><br><br></p>\n<p><font size=5 color=#8E403A>Tiong-tiong–á-ê hîm i iōng tiong-tiong–á-ê siaⁿ án-ne kóng.</font><br><br></p>\n<p><font size=5 color=#8E403A>Koh lâi, sè-sè-chiah–á-ê hîm mā khì khòaⁿ i ê óaⁿ, lāi-té mā ū thng-sî-á, m̄-koh moâi 1-sut-á to bô chhun.</font><br><br></p>\n<p><font size=5 color=#8E403A>“Ū lâng chia̍h góa ê moâi! Koh lóng-chóng kă chia̍h-liáu-liáu–ah!”</font><br><br></p>\n<p><font size=5 color=#8E403A>Sè-sè-chiah–á-ê hîm iōng i sè-sè–á-ê siaⁿ án-ne kóng.</font><br><br><br><p></p>\n<p><font size=5 color=#3F48CC>Upon this the Three Bears, seeing that some one had entered their house, and eaten up the Little Wee Bear’s breakfast, began to look about them. Now the careless Goldilocks had not put the hard cushion straight when she rose from the chair of the Great Big Bear.</font><br><br></p>\n<p><font size=5 color=#3F48CC>“SOMEBODY HAS BEEN SITTING IN MY CHAIR!”</font><br><br></p>\n<p><font size=5 color=#3F48CC>said the Great Big Bear in his great, rough, gruff voice.</font><br><br></p>\n<p><font size=5 color=#3F48CC>And the careless Goldilocks had squatted down the soft cushion of the Middle-sized Bear.</font><br><br></p>\n<p><font size=5 color=#3F48CC>“SOMEBODY HAS BEEN SITTING IN MY CHAIR!”</font><br><br></p>\n<p><font size=5 color=#3F48CC>said the Middle-sized Bear in his middle-sized voice.</font><br><br></p>\n<p><font size=5 color=#3F48CC>“SOMEBODY HAS BEEN SITTING IN MY CHAIR, AND HAS SATE THE BOTTOM THROUGH!”</font><br><br></p>\n<p><font size=5 color=#3F48CC>said the Little Wee Bear in his little wee voice.</font><br><br></p>\n<p><font size=5>為tio̍h án-ne，in 3隻熊知影有人入來in厝，koh kā細細隻á ê熊ê早頓食了了，in to̍h開始四界巡四界相。Tú好tú-chiah hit ê放放ê金鳳–ā，ùi大隻熊ê椅á –起-來ê時，無kā hit塊tēng-kho̍k-kho̍k ê椅chū-á chhiâu ho͘正。</font><br><br></p>\n<p><font size=5>「有人來坐過我ê椅á！」</font><br><br></p>\n<p><font size=5>Tú-chiah hit ê放放ê金鳳–ā，koh kā中中–á ê熊hit ê軟siô-siô ê椅chū-á坐kah naih–lòe。</font><br><br></p>\n<p><font size=5>「有人來坐過我ê椅á！」</font><br><br></p>\n<p><font size=5>中中–á ê熊用伊中中–á ê聲án-ne講。</font><br><br></p>\n<p><font size=5>「有人來坐過我ê椅á！Koh kā我ê椅á坐kah歹–去！」</font><br><br></p>\n<p><font size=5>細細隻á ê熊用伊細細á ê聲án-ne講。</font><br><br></p>\n<p><font size=5 color=#8E403A>Ūi tio̍h án-ne, in 3 chiah hîm chai-iáⁿ ū lâng ji̍p-lâi in chhù, koh kā sè-sè-chiah–á-ê hîm ê chá-tǹg chia̍h-liáu-liáu, in to̍h khai-sí sì-kè sûn sì-kè siòng. Tú-hó tú-chiah hit ê hòng-hòng ê Kim-hōng–ā, ùi tōa-chiah-hîm ê í-á–khí-lâi ê sî, bô kā hit tè tēng-kho̍k-kho̍k ê í-chū-á chhiâu ho͘ chiàⁿ.</font><br><br></p>\n<p><font size=5 color=#8E403A>“Ū lâng lâi chē kòe góa ê í-á!”</font><br><br></p>\n<p><font size=5 color=#8E403A>Tú-chiah hit ê hòng-hòng-ê Kim-hōng–ā, koh kā tiong-tiong–á ê hîm hit ê nńg-siô-siô ê í-chu-á chē kah naih–lòe.</font><br><br></p>\n<p><font size=5 color=#8E403A>“Ū lâng lâi chē kòe góa ê í-á!”</font><br><br></p>\n<p><font size=5 color=#8E403A>Tiong-tiong–á ê hîm iōng tiong-tiong–á-ê siaⁿ án-ne kóng.</font><br><br></p>\n<p><font size=5 color=#8E403A>“Ū lâng lâi chē kòe góa ê í-á! Koh kā góa ê í-á chē kah pháiⁿ–khì!”</font><br><br></p>\n<p><font size=5 color=#8E403A>Sè-sè-chiah-á-ê hîm iōng sè-sè-á-ê siaⁿ án-ne kóng. </font><br><br><br><p></p>\n<p><font size=5 color=#3F48CC>Then the Three Bears thought they had better make further search in case it was a burglar, so they went upstairs into their bedchamber. Now Goldilocks had pulled the pillow of the Great Big Bear out of its place.</font><br><br></p>\n<p><font size=5 color=#3F48CC>“SOMEBODY HAS BEEN LYING IN MY BED!”</font><br><br></p>\n<p><font size=5 color=#3F48CC>said the Great Big Bear in his great, rough, gruff voice.</font><br><br></p>\n<p><font size=5 color=#3F48CC>And Goldilocks had pulled the bolster of the Middle-sized Bear out of its place.</font><br><br></p>\n<p><font size=5 color=#3F48CC>“SOMEBODY HAS BEEN LYING IN MY BED!”</font><br><br></p>\n<p><font size=5 color=#3F48CC>said the Middle-sized Bear in his middle-sized voice.</font><br><br></p>\n<p><font size=5 color=#3F48CC>But when the Little Wee Bear came to look at his bed, there was the bolster in its place!</font><br><br></p>\n<p><font size=5 color=#3F48CC>And the pillow was in its place upon the bolster!</font><br><br></p>\n<p><font size=5 color=#3F48CC>And upon the pillow——?</font><br><br></p>\n<p><font size=5 color=#3F48CC>There was Goldilocks’s yellow head—which was not in its place, for she had no business there.</font><br><br></p>\n<p><font size=5 color=#3F48CC>“SOMEBODY HAS BEEN LYING IN MY BED,—AND HERE SHE IS STILL!”</font><br><br></p>\n<p><font size=5 color=#3F48CC>said the Little Wee Bear in his little wee voice.</font><br><br></p>\n<p><font size=5>Taⁿ chit 3隻熊感覺to̍h ài四界巡巡–leh khah妥當，凡勢有賊á走–入-來，só͘-pái，in to̍h chiūⁿ樓去睏房。Tú好tú-chiah hit ê金鳳–ā有kā大隻熊ê枕頭ùi伊本底ê位giú–走。</font><br><br></p>\n<p><font size=5>「有人來倒過我ê眠床！」</font><br><br></p>\n<p><font size=5>大隻熊用伊粗粗koh粗魯ê聲大聲講。</font><br><br></p>\n<p><font size=5>Tú好tú-chiah hit ê金鳳–ā有kā中中–á ê熊lám leh睏ê長枕頭ùi伊本底ê位giú–走。</font><br><br></p>\n<p><font size=5>「有人來倒過我ê眠床！」</font><br><br></p>\n<p><font size=5>中中–á ê熊用伊中中–á ê聲án-ne講。</font><br><br></p>\n<p><font size=5>M̄-koh細細隻á ê熊走去看伊ê眠床ê時，長枕頭koh tī伊本底ê位規欉好好，枕頭mā tī長枕頭頂koân hē kah好勢好勢，m̄-koh枕頭頂koân…，nah會是金鳳–ā hit粒金毛ê頭殼？Chit粒頭完全khǹg m̄-tio̍h位，根本金鳳–ā to無應該來tī chia–ā。</font><br><br></p>\n<p><font size=5>「有人來倒過我ê眠床！而且伊chit-má iáu倒tī chia！」</font><br><br></p>\n<p><font size=5>細細隻á ê熊用伊細細á ê聲án-ne講。</font><br><br></p>\n<p><font size=5 color=#8E403A>Taⁿ chit 3 chiah hîm kám-kak to̍h ài sì-kè sûn-sûn–leh khah thò-tòng, hoān-sè ū chhat-á cháu–ji̍p-lâi, só͘-pái, in to̍h chiūⁿ lâu khì khùn-pâng. Tú-hó tú-chiah hit ê Kim-hōng–ā ū kā tōa-chiah-hîm ê chím-thâu ùi i pún-té ê ūi giú–cháu.</font><br><br></p>\n<p><font size=5 color=#8E403A>“Ū lâng lâi tó kòe góa ê bîn-chhn̂g!”</font><br><br></p>\n<p><font size=5 color=#8E403A>Tōa-chiah-hîm iōng i chho͘-chho͘ koh chho͘-ló͘ ê siaⁿ tōa-siaⁿ kóng.</font><br><br></p>\n<p><font size=5 color=#8E403A>Tú-hó tú-chiah hit ê Kim-hōng–ā ū kā tiong-tiong–á-ê hîm lám leh khùn ê tn̂g-chím-thâu ùi i pún-té ê ūi giú–cháu.</font><br><br></p>\n<p><font size=5 color=#8E403A>“Ū lâng lâi tó kòe góa ê bîn-chhn̂g!”</font><br><br></p>\n<p><font size=5 color=#8E403A>Tiong-tiong–á ê hîm iōng i tiong-tiong–á ê siaⁿ án-ne kóng.</font><br><br></p>\n<p><font size=5 color=#8E403A>M̄-koh sè-sè-chiah-á-ê hîm cháu khì khòaⁿ i ê bîn-chhn̂g ê sî, tn̂g-chím-thâu koh tī i pún-té ê ūi kui-châng-hó-hó, chím-thâu mā tī tn̂g-chím-thâu téng koân hē kah hó-sè-hó-sè, m̄-koh chím-thâu téng koân…, nah ē sī Kim-hōng–ā hit lia̍p kim-mo͘-ê thâu-khak? Chit lia̍p thâu oân-choân khǹg m̄-tio̍h ūi, kin-pún Kim-hōng–ā to bô èng-kai lâi tī chia–ā.</font><br><br></p>\n<p><font size=5 color=#8E403A>“Ū lâng lâi tó kòe góa ê bîn-chhn̂g! Jî-chhiáⁿ i chit-má iáu tó tī chia! ”</font><br><br></p>\n<p><font size=5 color=#8E403A>Sè-sè-chiah-á-ê hîm iōng i sè-sè-á-ê siaⁿ án-ne kóng.</font><br><br><br><p></p>\n<p><font size=5 color=#3F48CC>Now Goldilocks had heard in her sleep the great, rough, gruff voice of the Great Big Bear; but she was so fast asleep that it was no more to her than the roaring of wind, or the rumbling of thunder. And she had heard the middle-sized voice of the Middle-sized Bear, but it was only as if she had heard some one speaking in a dream. But when she heard the little wee voice of the Little Wee Bear, it was so sharp, and so shrill, that it awakened her at once. Up she started, and when she saw the Three Bears on one side of the bed, she tumbled herself out at the other, and ran to the window. Now the window was open, because the Bears, like good, tidy Bears, as they were, always opened their bedchamber window when they got up in the morning. So naughty, frightened little Goldilocks jumped; and whether she broke her neck in the fall, or ran into the wood and was lost there, or found her way out of the wood and got whipped for being a bad girl and playing truant, no one can say. But the Three Bears never saw anything more of her.</font><br><br></p>\n<p><font size=5>金鳳–ā tī眠夢–ni̍h有聽tio̍h大隻熊he粗粗koh粗魯ê聲，m̄-koh伊睏kah siuⁿ落眠，he聲在伊聽–起-來只不過是風teh sà-sà叫，a̍h是tân雷公hōng-hōng叫ê聲niā-niā。伊mā有聽tio̍h中中–á ê熊中中–á ê聲，m̄-koh he to̍h kán-ná tī夢–ni̍h聽tio̍h有人teh講話kāng款。M̄-koh，伊聽tio̍h細細隻á ê熊細細á ê聲hit-chūn，he聲利劍劍koh鑿耳，伊1 ē to̍h去ho͘ hiaⁿh–起-來。伊雄雄khiā–起-來，1-ē看tio̍h眠床邊有3隻熊，chhoah 1 ē liòng過去另外1 pêng ê眠床脚，koh來to̍h趕緊走去窗á邊。窗á是開–開-ê，因為，kah其他好款koh清氣相ê熊kāng款，in 3隻熊早起精神ê時，lóng ē kā窗á門開ho͘好勢。Chit ê無乖koh tio̍h驚ê金鳳–ā to̍h ùi窗á ka跳–出-去。到底chit-ê cha-bó͘ gín-á是kā伊ê頷頸á摔kah斷斷–去，a̍h是tī樹林á–ni̍h chhōe無路thang轉，或者是講有chhōe tio̍h路thang轉，m̄-koh為tio̍h in老母交帶ê khang-khòe lóng無做，無乖soah去hông sut，che to̍h無人知–a，總–是，chit 3隻熊後–來to̍h m̄-bat koh看過伊–ā。 </font><br><br></p>\n<p><font size=5 color=#8E403A>Kim-hōng–ā tī bîn-bāng–ni̍h ū thiaⁿ tio̍h tōa-chiah-hîm he chho͘-chho͘ koh chho͘-ló͘ ê siaⁿ, m̄-koh i khùn kah siuⁿ lo̍h-bîn, he siaⁿ chāi i thiaⁿ–khí-lâi chí-put-kò sī hong teh sà-sà-kiò, a̍h sī tân lûi-kong hōng-hōng-kiò ê siaⁿ niā-niā. I mā ū thiaⁿ tio̍h tiong-tiong–á-ê hîm tiong-tiong–á-ê siaⁿ, m̄-koh he to̍h kán-ná tī bāng–ni̍h thiaⁿ tio̍h ū lâng teh kóng-ōe kāng khoán. M̄-koh, i thiaⁿ-tio̍h sè-sè-chiah-á-ê hîm sè-sè-á-ê siaⁿ hit-chūn, he siaⁿ lāi-kiàm-kiàm koh chha̍k-hīⁿ, i 1 ē to̍h khì ho͘ hiaⁿh–khì-lâi. I hiông-hiông khiā–khí-lâi, 1-ē khòaⁿ tio̍h bîn-chhn̂g piⁿ ū 3 chiah hîm, chhoah 1 ē liòng kòe-khì lēng-gōa 1 pêng ê bîn-chhn̂g-kha, koh lâi to̍h kóaⁿ-kín cháu-khì thang-á-piⁿ. Thang-á sī khui–khui-ê, in-ūi, kah kî-tha hó-khoán koh chheng-khì-siòng ê hîm kāng khoán, in 3 chiah hîm chá-khí cheng-sîn ê sî, lóng ê kā thang-á-mn̂g khui ho͘ hó-sè. Chit ê bô-koai koh tio̍h-kiaⁿ ê Kim-hōng–ā to̍h ùi thang-á ka thiàu–chhut-khì. Tàu-té chit-ê cha-bó͘ gín-á sī kā i ê ām-kún-á siak kah tn̄g-tn̄g–khì, a̍h-sī tī chhiū-nâ-á–ni̍h chhōe bô-lō͘ thang tńg, he̍k-chiá sī kóng ū chhōe tio̍h lō͘ thang tńg, m̄-koh ūi-tio̍h in lāu-bú kau-tài ê khang-khòe lóng bô chò, bô koai soah khì hông sut, che to̍h bô lâng chai–a, chóng–sī, chit 3 chiah hîm āu–lâi to̍h m̄-bat koh khòaⁿ kòe i–ā.</font><br><br></p>\n","categories":["英國囡仔古"],"tags":["Tâi-gí","台語","Tâi-bûn","台文","Eng-kok gín-á-kó͘","英國囡仔古","THE STORY OF THE THREE BEARS","Saⁿ chiah hîm ê kò͘-sū","三隻熊ê故事"]},{"title":"【英國Gín-á古】Thóm-Thit-Thok上集︱TOM-TIT-TOT Part 1","url":"/%5Bobject%20Object%5D/ukkidstory02/","content":"<p><a href=\"https://youtu.be/opj3ggwb4AA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/773c818b-f418-4695-9ab2-1e6d04f2f268\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2khSqZIIx3aCRnZoI1MkT3\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/CpdlDmAxy6y91MoNgA\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E8%8B%B1%E5%9C%8Bg%C3%ADn-%C3%A1%E5%8F%A4-th%C3%B3m-thit-thok%E4%B8%8A%E9%9B%86-tom-tit-tot-part-1/id1730745763?i=1000676946245\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=6 color=#3F48CC>TOM-TIT-TOT</font><br><font size=5 color=#3F48CC>Once upon a time there was a woman and she baked five pies. But when they came out of the oven they were over-baked, and the crust was far too hard to eat. So she said to her daughter:<br>“Daughter,” says she, “put them pies on to the shelf and leave ‘em there awhile. Surely they’ll come again in time.”</font><br><br></p>\n<p><font size=6>Thóm-Thit-Thok</font><br><font size=5>古早古早有1 ê婦人人，伊去烘5塊phái，m̄-koh phái出爐ê時，soah烘過頭–ā，he phái ê皮已經烘kah tēng-khiauh-khiauh，真歹食。婦人人to̍h kā in chŏ͘-kiáⁿ講：<br>「Kiáⁿ–ê，你去kā hia ê phái khǹg去架á頂，koh小等–1-時-á，chia ê phái to̍h ē koh變–轉-來。」</font><br><br></p>\n<p><font size=6 color=#8E403A>Thóm-Thit-Thok</font><br><font size=5 color=#8E403A>Kó͘-chá kó͘-chá ū 1 ê hū-jîn-lâng, i khì hang 5 tè phái, m̄-koh phái chhut-lô͘ ê sî, soah hang kòe thâu–ā, he phái ê phôe í-keng hang kah tēng-khiauh-khiauh, chin pháiⁿ-chia̍h. Hū-jîn-lâng to̍h kā in chŏ͘-kiáⁿ kóng:<br>“Kiáⁿ–ê, lí khì kā hia ê phái khǹg khì kè-á téng, koh sió-tán–1-sî-á, chia ê phái to̍h ē koh piàn–tńg-lâi.”</font><br><br><br><p></p>\n<p><font size=5 color=#3F48CC>By that, you know, she meant that they would become softer; but her daughter said to herself, “If Mother says the pies will come again, why shouldn’t I eat these now?” So, having good, young teeth, she set to work and ate the lot, first and last.</font><br><br></p>\n<p><font size=5>當然–lah，chit ê婦人人ê意思是講，chia ê phái koh khǹg–1-時-á to̍h ē變kah軟lio̍h koh好食，m̄-koh in chŏ͘-kiáⁿ kā伊ka-tī講：「Nā準講phái ē koh轉–來，我chit-má nah m̄ kā chia ê phái lóng總食了了？」Chŏ͘-kiáⁿ tng少年，嘴齒tng勇，伊to̍h開始食，ùi第1塊到thōng尾塊lóng ka sut了了。</font><br><br></p>\n<p><font size=5 color=#8E403A>Tong-jiân–lah, chit ê hū-jîn-lâng ê ì-sù sī kóng, chia ê phái koh khǹg–1-sî-á to̍h ē piàn kah nńg-lio̍h koh hó-chia̍h, m̄-koh in chŏ͘-kiáⁿ kā i ka-tī kóng: “Nā chún-kóng phái ē koh tńg–lâi, góa chit-má nah m̄ kā chia ê phái lóng-chóng chia̍h liáu-liáu?” Chŏ͘-kiáⁿ tng siàu-liân, chhùi-khí tng ióng, i to̍h khai-sí chia̍h, ùi tē 1 tè kàu thōng bóe-tè lóng ka sut liáu-liáu. </font><br><br><br><p></p>\n<p><font size=5 color=#3F48CC>Now when supper-time came the woman said to her daughter, “Go you and get one of the pies. They are sure to have come again by now.”<br>Then the girl went and looked, but of course there was nothing but the empty dishes.<br>So back she came and said, “No, Mother, they ain’t come again.”</font><br><br></p>\n<p><font size=5>暗頓ê時間到–ah，婦人人kā in chŏ͘-kiáⁿ講：「你去kā hiah-ê phái the̍h 1塊來，in chit-má ún-tàng koh變–轉-來-ah。」<br>Chŏ͘-kiáⁿ to̍h去架á hia ka看，當然–no͘h，kan-na chhun phiat-á空空空，其他–ê啥to無。<br>Só͘-pái，伊to̍h轉來kā in母–á講：「無neh，Mă-á，in無koh轉–來neh。」</font><br><br></p>\n<p><font size=5 color=#8E403A>Àm-tǹg ê sî-kan kàu–ah, hū-jîn-lâng kā in chŏ͘-kiáⁿ kóng: “Lí khì kā hiah-ê phái the̍h 1 tè lâi, in chit-má ún-tàng koh piàn–tńg-lâi-ah.”<br>Chŏ͘-kiáⁿ to̍h khì kè-á hia ka khòaⁿ, tong-jiân–no͘h, kan-na chhun phiat-á khang-khang-khang, kî-tha–ê siáⁿ to bô.<br>Só͘-pái，i to̍h tńg-lâi kā in bú–á kóng: “Bô neh, Mă-á, in bô koh tńg–lâi neh.”</font><br><br><br><p></p>\n<p><font size=5 color=#3F48CC>“Not one o’ them?” asked the mother, taken aback like.<br>“Not one o’ them,” says the daughter, quite confident.<br>“Well,” says the mother, “come again, or not come again, I will have one of them pies for my supper.”<br>“But you can’t,” says the daughter. “How can you if they ain’t come? And they ain’t, as sure’s sure.”</font><br><br></p>\n<p><font size=5>In老母感覺有夠hàm，to̍h ìn講：「連1塊to無變–轉-來？」<br>Cha-bó͘ kiáⁿ真有自信kā老母ìn講：「1塊to無。」<br>「好–lah！不管有變–轉-來a̍h無，我下暗to̍h是beh食1塊phái準做暗頓。」<br>Cha-bó͘ kiáⁿ koh ìn講：「無法度–ā，in nā無轉–來你是beh按怎食？有影to無，實tú實–ê。」</font><br><br></p>\n<p><font size=5 color=#8E403A>In lāu-bú kám-kak ū kàu hàm, to̍h ìn kóng: “Liân 1 tè to bô piàn–tńg-lâi?”<br>Cha-bó͘ kiáⁿ chin ū chū-sìn kā lāu-bú ìn kóng: “1 tè to bô.”<br>“Hó–lah! Put-koán ū piàn–tńg-lâi a̍h bô, góa e-àm to̍h sī beh chia̍h 1 tè phái chún-chò àm-tǹg.”<br>Cha-bó͘ kiáⁿ koh ìn kóng: “Bô-hoat-tō͘–ā, in nā bô tńg–lâi lí sī beh án-chóaⁿ chia̍h? Ū iáⁿ to bô, si̍t-tú-si̍t–ê.”  </font><br><br><br><p></p>\n<p><font size=5 color=#3F48CC>“But I can,” says the mother, getting angry. “Go you at once, child, and bring me the best on them. My teeth must just tackle it.”<br>“Best or worst is all one,” answered the daughter, quite sulky, “for I’ve ate the lot, so you can’t have one till it comes again—so there!”<br>Well, the mother she bounced up to see; but half an eye told her there was nothing save the empty dishes; so she was dished up herself and done for.</font><br><br></p>\n<p><font size=5>「我to̍h是beh食！」In老母teh ìn ê時已經開始teh受氣–ah，koh講：「Gín-á，你sûi去kā siōng軟ê hit塊kă the̍h–來，我一定pō͘有法！」<br>Cha-bó͘ kiáⁿ面àu-àu ìn講：「Siāng tēng–ê kah siāng軟–ê lóng kāng款–lah，lóng chóng hō͘我食了了–ah，nah有thang koh hō͘你食，to̍h ài等in koh再轉–來，tāi-chì to̍h是按呢！」<br>He老母chŏaⁿ ùi椅á頂彈–起-來，緊去架á hia看，m̄-koh伊kan-na眼–1-ē to̍h知–a，he phiat-á khăng-khang，siáⁿ to無，só͘-pái，當然siáⁿ to無thang食，火燒罟寮，全無bāng–lah。</font><br><br></p>\n<p><font size=5 color=#8E403A>“Góa to̍h sī beh chia̍h!” In lāu-bú teh ìn ê sî í-keng khai-sí teh siūⁿ-khì–ah, koh kóng: “Gín-á, lí sûi khì kā siōng nńg ê hit tè kă the̍h–lâi, góa it-tēng pō͘ ū hoat!”<br>Cha-bó͘ kiáⁿ bīn àu-àu ìn kóng: “Siāng tēng–ê kah siāng nńg–ê lóng kāng-khoán–lah, lóng chóng hō͘ góa chia̍h liáu-liáu–ah, nah ū thang koh hō͘ lí chia̍h, to̍h ài tán in koh chài tńg–lâi, tāi-chì to̍h sī án-ne!”<br>He lāu-bú chŏaⁿ ùi í-á téng tōaⁿ–khí-lâi, kín khì kè-á hia khòaⁿ, m̄-koh i kan-na gán–1-ē to̍h chai–a, he phiat-á khăng-khang, siáⁿ to bô, só͘-pái, tong-jiân siáⁿ to bô thang chia̍h, hóe-sio-ko͘-liâu, choân bô bāng–lah.  </font><br><br><br><p></p>\n<p><font size=5 color=#3F48CC>So, having no supper, she sate her down on the doorstep, and, bringing out her distaff, began to spin. And as she span she sang:<br>“My daughter ha’ ate five pies to-day,<br>My daughter ha’ ate five pies to-day,<br>My daughter ha’ ate five pies to-day,”</font><br><br></p>\n<p><font size=5>Kah to無暗頓thang食，chit ê老母to̍h坐tī戶碇，kā紡紗棍á the̍h出來紡紗，伊紗á ná紡koh ná tī hia唱講：<br>「Goán chŏ͘-kiáⁿ今á日kā 5 ê phái食了了，<br> Goán chŏ͘-kiáⁿ今á日kā 5 ê phái食了了，<br>Goán chŏ͘-kiáⁿ今á日kā 5 ê phái食了了。」</font><br><br></p>\n<p><font size=5 color=#8E403A>Kah to bô àm-tǹg thang chia̍h, chit ê lāu-bú to̍h chē tī hō͘-tēng, kā pháng-se-kùn-á the̍h chhut-lâi pháng-se, i se-á ná pháng koh ná tī hia chhiùⁿ kóng:<br>“Goán chŏ͘-kiáⁿ kin-á-ji̍t kā 5 ê phái chia̍h liáu-liáu, goán chŏ͘-kiáⁿ kin-á-ji̍t kā 5 ê phái chia̍h liáu-liáu, goán chŏ͘-kiáⁿ kin-á-ji̍t kā 5 ê phái chia̍h liáu-liáu.”</font><br><br><br><p></p>\n<p><font size=5 color=#3F48CC>For, see you, she was quite flabbergasted and fair astonished.<br>Now the King of that country happened to be coming down the street, and he heard the song going on and on, but could not quite make out the words. So he stopped his horse, and asked:<br>“What is that you are singing, my good woman?”</font><br><br></p>\n<p><font size=5>有影–lah，hit ê老母斯當時真正是gāng–去。<br>Ûn-ná是真tú好–lah，hit ê國ê王，tī hit ê老母tng teh唱歌ê時，經過hit條街á路，伊聽tio̍h有人一直teh唱kāng 1條歌，teh唱siáⁿ soah lóng聽bē清。伊to̍h kā馬lêng ho͘ tiāⁿ，問講：<br>「親愛ê婦人人，你是leh唱啥貨？」</font><br><br></p>\n<p><font size=5 color=#8E403A>Ū-iáⁿ–lah, hit ê lāu-bú su-tong-sî chin-chiàⁿ sī gāng–khì.<br>Ûn-ná sī chin tú-hó–lah, hit ê kok ê ông, tī hit ê lāu-bú tng teh chhiùⁿ-koa ê sî, keng-kòe hit tiâu ke-á-lō͘, i thiaⁿ tio̍h ū lâng it-ti̍t teh chhiùⁿ kāng 1 tiâu koa, teh chhiùⁿ siáⁿ soah lóng thiaⁿ bē chheng. I to̍h kā bé lêng ho͘ tiāⁿ, mn̄g kóng:<br>“Chhin-ài ê hū-jîn-lâng, lí sī leh chhiùⁿ siáⁿ-hòe?”</font><br><br><br><p></p>\n<p><font size=5 color=#3F48CC>Now the mother, though horrified at her daughter’s appetite, did not want other folk, leastwise the King, to know about it, so she sang instead:<br>“My daughter ha’ spun five skeins to-day,<br>My daughter ha’ spun five skeins to-day,<br>My daughter ha’ spun five skeins to-day.”</font><br><br></p>\n<p><font size=5>Taⁿ Chit ê婦人人，sui-bóng講tú去hō͘ in chŏ͘-kiáⁿ ê好嘴斗驚–tio̍h，m̄-koh che做老母–ê，khah按怎mā無想beh hông知影chit款tāi-chì，尤其是對方koh是chit ê國ê王。Só͘-pái伊to̍h改唱講：<br>「Goán chŏ͘-kiáⁿ今á日kā 5 khûn紗紡了了，<br>Goán chŏ͘-kiáⁿ今á日kā 5 khûn紗紡了了，<br>Goán chŏ͘-kiáⁿ今á日kā 5 khûn紗紡了了。」</font><br><br></p>\n<p><font size=5 color=#8E403A>Taⁿ Chit ê hū-jîn-lâng, sui-bóng kóng tú khì hō͘ in chŏ͘-kiáⁿ ê hó-chhùi-táu kiaⁿ–tio̍h, m̄-koh che chò lāu-bú–ê, khah-án-chóaⁿ mā bô siūⁿ beh hông chai-iáⁿ chit khoán tāi-chì, iû-kî sī tùi-hong koh sī chit ê kok ê ông. Só͘-pái i to̍h kái chhiùⁿ kóng:<br>“Goán chŏ͘-kiáⁿ kin-á-ji̍t kā 5 khûn se pháng liáu-liáu,<br>Goán chŏ͘-kiáⁿ kin-á-ji̍t kā 5 khûn se pháng liáu-liáu,<br>Goán chŏ͘-kiáⁿ kin-á-ji̍t kā 5 khûn se pháng liáu-liáu.”</font><br><br><br><p></p>\n<p><font size=5 color=#3F48CC>“Five skeins!” cried the King. “By my garter and my crown, I never heard tell of any one who could do that! Look you here, I have been searching for a maiden to wife, and your daughter who can spin five skeins a day is the very one for me. Only, mind you, though for eleven months of the year she shall be Queen indeed, and have all she likes to eat, all the gowns she likes to get, all the company she likes to keep, and everything her heart desires, in the twelfth month she must set to work and spin five skeins a day, and if she does not she must die. Come! is it a bargain?”</font><br><br></p>\n<p><font size=5>「Án娘ôe，5 khûn紗！」Che王驚1-tiô，無細膩soah喝–出-來。「我用我ê束帶kah王冠咒誓，自我生目睭發目眉，m̄-bat聽過有人hiah gâu–ê，我kā你講，我一直teh chhōe適合ê chŏ͘-gín-á beh做牽手，ah恁cha-bó͘ kiáⁿ，1 kang ē-tàng紡5 khûn紗hiah nī gâu，伊to̍h是我想beh chhōa ê人。M̄-koh，to̍h ài先kah你phín ho͘好勢，伊嫁–過-來了後，1年內底ê頭11個月，伊ē-tàng享受做王后所有ê權利，想beh食siáⁿ好料–ê to̍h有thang食，想beh穿siáⁿ-mih súi衫to̍h有thang穿，想beh ài交siáⁿ-mih款ê朋友to̍h去交，橫直to̍h是心內有想beh ài siáⁿ to̍h ē有，m̄-koh自第12個月開始，伊ta̍k日to̍h ài紡5 khûn紗á，nā做bē到，我ē ka處死。按怎！你感覺啥款？」</font><br><br></p>\n<p><font size=5 color=#8E403A>“Án-niâ ôe, 5 khûn se!” Che ông kiaⁿ 1-tiô, bô sè-jī soah hoah–chhut-lâi. “Góa iōng góa ê sok-tòa kah ông-koan chiù-chōa, chū góa seⁿ ba̍k-chiu hoat ba̍k-bâi, m̄-bat thiaⁿ-kòe ū lâng hiah gâu–ê, góa kā lí kóng, góa it-ti̍t teh chhōe sek-ha̍p ê chŏ͘-gín-á beh chò khan-chhiú, ah lín cha-bó͘ kiáⁿ, 1 kang ē-tàng pháng 5 khûn se hiah nī gâu, i to̍h sī góa siūⁿ beh chhōa ê lâng. M̄-koh, to̍h ài seng kah lí phín ho͘ hó-sè, i kè–kòe-lâi liáu-āu, 1 nî lāi-té ê thâu 11 kó͘-goe̍h, i ē-tàng hiáng-siū chò ông-hiō só͘-ū ê koân-lī, siūⁿ beh chia̍h siáⁿ hó-liāu–ê to̍h ū thang chia̍h, siūⁿ beh chhēng siáⁿ-mih súi saⁿ to̍h ū thang chhēng, siūⁿ beh ài kau siáⁿ-mih khoán ê pêng-iú to̍h khì kau, hoâiⁿ-ti̍t to̍h sī sim-lāi ū siūⁿ beh ài siáⁿ to̍h ē ū, m̄-koh chū tē 12 kó͘-goe̍h khai-sí, i ta̍k-ji̍t to̍h ài pháng 5 khûn se-á, nā chò bē kàu, góa ē ka chhú-sí. Án-chóaⁿ! Lí kám-kak siáⁿ-khoán?”</font><br><br><br><p></p>\n<p><font size=5 color=#3F48CC>So the mother agreed. She thought what a grand marriage it was for her daughter. And as for the five skeins? Time enough to bother about them when the year came round. There was many a slip between cup and lip, and, likely as not, the King would have forgotten all about it by then.</font><br><br></p>\n<p><font size=5>Hit ê老母同意–ah。伊想講che對in chŏ͘-kiáⁿ來講，是1 chân點燈á火mā無塊chhōe ê好姻緣。Ah nā 1 kang紡5 khûn紗á ê tāi-chì，時到時擔當to̍h好，1 tang ê時間lò-lò長，tāi-chì kám講lóng bē有變化？凡勢時到王早to̍h kā chit chân tāi-chì放bē記–ah。</font><br><br></p>\n<p><font size=5 color=#8E403A>Hit ê lāu-bú tông-ì–ah. I siūⁿ-kóng che tùi in chŏ͘-kiáⁿ lâi kóng, sī 1 chân tiám teng-á-hóe mā bô-tè chhōe ê hó in-iân. Ah nā 1 kang pháng 5 khûn se-á ê tāi-chì, sî-kàu sî tam-tng to̍h hó, 1 tang ê sî-kan lò-lò-tn̂g, tāi-chì kám kóng lóng bē ū piàn-hòa? Hoān-sè sî kàu ông chá to̍h kā chit chân tāi-chì pàng bē-kì–ah.</font><br><br><br><p></p>\n<p><font size=5 color=#3F48CC>Anyhow, her daughter would be Queen for eleven months. So they were married, and for eleven months the bride was happy as happy could be. She had everything she liked to eat, and all the gowns she liked to get, all the company she cared to keep, and everything her heart desired. And her husband the King was kind as kind could be. But in the tenth month she began to think of those five skeins and wonder if the King remembered. And in the eleventh month she began to dream about them as well. But ne’er a word did the King, her husband, say about them; so she hoped he had forgotten.</font><br><br></p>\n<p><font size=5>不管如何，in cha-bó͘ kiáⁿ to̍h是ē有11個月ê王后thang做。In cha-bó͘ kiáⁿ to̍h án-ne kah王結婚–a，tī頭前11個月–ni̍h，新娘á講有jōa幸福to̍h有jōa幸福，beh ài食siáⁿ to̍h有siáⁿ thang食，beh ài穿啥物款ê súi衫to̍h有thang穿，想beh kah啥物款ê人交陪mā lóng隨在–伊，簡單講，to̍h是beh ài啥to有，in ang，to̍h是王，對伊是好kah無塊講。M̄-koh到第10個月ê時，伊開始想tio̍h hit 5 khûn紗á ê tāi-chì，mā leh煩惱講m̄知王kám iáu-koh ē記–chit，到第11個月ê時，伊連半暝á陷眠to ē夢tio̍h hit 5 khûn紗á，m̄-koh in ang，王從來to̍h無koh講起chit 5 khûn紗á，só͘-pái，伊是真ǹg望王已經kā chit chân tāi-chì放bē記–ah。</font><br><br></p>\n<p><font size=5 color=#8E403A>Put-koán jû-hô, in cha-bó͘ kiáⁿ to̍h sī ē ū 11 kó͘-goe̍h ê ông-hiō thang chò. In cha-bó͘ kiáⁿ to̍h án-ne kah ông kiat-hun–a, tī thâu-chêng 11 kó͘-goe̍h–ni̍h, sin-niû-á kóng ū jōa hēng-hok to̍h ū jōa hēng-hok, beh ài chia̍h siáⁿ to̍h ū siáⁿ thang chia̍h, beh ài chhēng siáⁿ-mih khoán ê súi-saⁿ to̍h ū thang chhēng, siūⁿ beh kah siáⁿ-mih khoán ê lâng kau-pôe mā lóng sûi-chāi–i, kán-tan kóng, to̍h sī beh ài siáⁿ to ū, in ang, to̍h sī ông, tùi i sī hó kah bô-tè kóng. M̄-koh kàu tē 10 kó͘-goe̍h ê sî, i khai-sí siūⁿ tio̍h hit 5 khûn se-á ê tāi-chì, mā leh hoân-ló kóng m̄-chai ông kám iáu-koh ē-kì–chit, kàu tē 11 kó͘-goe̍h ê sî, i liân pòaⁿ-mî-á hām-bîn to ē bāng tio̍h hit 5 khûn se-á, m̄-koh in ang, ông chiông-lâi to̍h bô koh kóng-khí chit 5 khûn se-á, só͘-pái, i sī chin ǹg-bāng ông í-keng kā chit chân tāi-chì pàng bē-kì–ah.</font><br><br><br><p></p>\n<p><font size=5 color=#3F48CC>But on the very last day of the eleventh month, the King, her husband, led her into a room she had never set eyes on before. It had one window, and there was nothing in it but a stool and a spinning-wheel.</font><br><br></p>\n<p><font size=5>M̄-koh to̍h tī第11個月ê siōng尾1 kang，in ang，王ka伊chhōa去1間伊從來m̄-bat看–過ê房間，房間kan-na有1扇窗á門，內底kan-na chhāi 1 chiah椅頭á kah 1台紡車，其他–ê啥to無。</font><br><br></p>\n<p><font size=5 color=#8E403A>M̄-koh to̍h tī tē 11 kó͘-goe̍h ê siōng bóe 1 kang, in ang, ông ka i chhōa khì 1 keng i chiông-lâi m̄-bat khòaⁿ–kòe ê pâng-keng, pâng-keng kan-na ū 1 sìⁿ thang-á-mn̂g, lāi-té kan-na chhāi 1 chiah í-thâu-á kah 1 tâi pháng-chhia, kî-tha–ê siáⁿ to bô.</font><br><br><br><p></p>\n<p><font size=5 color=#3F48CC>“Now, my dear,” he said quite kind like, “you will be shut in here to-morrow morning with some victuals and some flax, and if by evening you have not spun five skeins, your head will come off.”</font><br><br></p>\n<p><font size=5>王真溫柔kā伊講：「Súi某，明á載早起你to̍h ē hông關tī chia，食–ê lim–ê，kah beh hō͘你紡ê亞麻，lóng ē kā你chhoân kah便，nā到下暗ê時，你無kā 5 khûn紗á紡好勢，你ê頭to̍h ē ùi ām-kún-á lak–落-來。」</font><br><br></p>\n<p><font size=5 color=#8E403A>Ông chin un-jiû kā i kóng: “Súi-bó͘, bîn-á-chài chái-khí lí to̍h ē hông koaiⁿ tī chia, chia̍h–ê lim–ê, kah beh hō͘ lí pháng ê a-môa, lóng ē kā lí chhoân kah piān, nā kàu e-àm ê sî, lí bô kā 5 khûn se-á pháng hó-sè, lí ê thâu to̍h ē ùi ām-kún-á lak–lo̍h-lâi.”</font><br><br><br><p></p>\n<p><font size=5 color=#3F48CC>Well she was fair frightened, for she had always been such a gatless thoughtless girl that she had never learnt to spin at all. So what she was to do on the morrow she could not tell; for, see you, she had no one to help her; for, of course, now she was Queen, her mother didn’t live nigh her. So she just locked the door of her room, sat down on a stool, and cried and cried and cried until her pretty eyes were all red.</font><br><br></p>\n<p><font size=5>伊真正是驚–tio̍h-ah，soah m̄知影伊本底to̍h是1 ê神經線真大條ê cha-bó͘ gín-á，根本to m̄-bat去學過啥mih紡紗–ê。Só͘-pái，明á載ê tāi-chì beh án-chóaⁿ辦，伊是完全lóng sa無cháng頭，ah to，你ka看，無人ē-tàng kā伊鬥saⁿ-kāng–ā，伊chit-má是王后，in老母當然mā bē tòa tī伊seng-khu邊。Só͘-pái，伊chŏaⁿ kā伊ê房間門鎖–起-來，椅頭á坐–leh to̍h kan-na哭，直直哭，一直哭，哭kah伊he súi-tang-tang ê目睭kui-ê lóng變kah紅kòng-kòng。</font><br><br></p>\n<p><font size=5 color=#8E403A>I chin-chiàⁿ sī kiaⁿ–tio̍h-ah, soah m̄ chai-iáⁿ i pún-té to̍h sī 1 ê sîn-keng-sòaⁿ chin tōa-tiâu ê cha-bó͘ gín-á, kin-pún to m̄-bat khì o̍h kòe siáⁿ-mih pháng-se–ê. Só͘-pái, bîn-á-chài ê tāi-chì beh án-chóaⁿ pān, i sī oân-choân lóng sa bô cháng-thâu, ah to, lí ka khòaⁿ, bô lâng ē-tàng kā i tàu-saⁿ-kāng–ā, i chit-má sī ông-hiō, in lāu-bú tong-jiân mā bē tòa tī i seng-khu piⁿ. Só͘-pái, i chŏaⁿ kā i ê pâng-keng-mn̂g só–khí-lâi, í-thâu-á chē–leh to̍h kan-na khàu, ti̍t-ti̍t khàu, it-ti̍t khàu, khàu kah i he súi-tang-tang ê ba̍k-chiu kui-ê lóng piàn kah âng-kòng-kòng.</font><br><br><br><p></p>\n<p><font size=5 color=#3F48CC>Now as she sate sobbing and crying she heard a queer little noise at the bottom of the door. At first she thought it was a mouse. Then she thought it must be something knocking.<br>So she upped and opened the door and what did she see? Why! a small, little, black Thing with a long tail that whisked round and round ever so fast.</font><br><br></p>\n<p><font size=5>Tng-tong伊tī hia leh chheh-khùi流目屎ê時，伊聽tio̍h門ê下底有奇怪ê聲，he聲無kài大聲，細細聲á niâ。Tú開始，伊感覺he是niáu鼠á teh作怪，m̄-koh，jú聽jú感覺是有人teh lòng門。<br>所以伊to̍h peh起來開門，hó͘！Lín Kám知影伊去看tio̍h啥？是1隻烏烏koh生尾á ê細隻物á，伊ê長尾溜koh一直leh se̍h-lin-long，se̍h kah有夠緊–ê。</font><br><br></p>\n<p><font size=5 color=#8E403A>Tng-tong i tī hia leh chheh-khùi lâu ba̍k-sái ê sî, i thiaⁿ tio̍h mn̂g ê ē-té ū kî-koài ê siaⁿ, he siaⁿ bô kài tōa-siaⁿ, sè-sè-siaⁿ-á niâ. Tú khai-sí, i kám-kak he sī niáu-chhí-á teh chok-koài, m̄-koh, jú thiaⁿ jú kám-kak sī ū lâng teh lòng mn̂g.<br>Só͘-í i to̍h peh khí-lâi khui-mn̂g, hó͘! Lín Kám chai-iáⁿ i khì khòaⁿ tio̍h siáⁿ? Sī 1 chiah o͘-o͘ koh seⁿ bóe-á ê sè-chiah-mi̍h-á, i ê tn̂g-bóe-liu koh it-ti̍t leh se̍h-lin-long, se̍h kah ū kàu kín–ê.</font><br><br><br><p></p>\n<p><font size=5 color=#3F48CC>“What are you crying for?” said that Thing, making a bow, and twirling its tail so fast that she could scarcely see it.<br>“What’s that to you?” said she, shrinking a bit, for that Thing was very queer like.<br>“Don’t look at my tail if you’re frightened,” says That, smirking. “Look at my toes. Ain’t they beautiful?”<br>And sure enough That had on buckled shoes with high heels and big bows, ever so smart.</font><br><br></p>\n<p><font size=5>Hit ê物á kā王后行1 ê禮，koh開嘴ka問講：「你是按怎leh哭？」Ná leh講ê時，伊ê尾á se̍h kah有夠緊，緊kah kiông-beh hông看無。<br>王后ìn講：「Che kah你有siáⁿ tī-tāi？」講話ê時，人koh sió-khóa-á kiu-kiu，因為hit隻物á實在是kài ku怪。<br>Sòa–lòe，Hit隻物á笑笑á ìn講：「你nā ē驚你to̍h mài看我ê尾á，看我ê脚to̍h好，你看，kám m̄是真好看？」Koh有影neh，hit隻chhēng 1雙koân-ta̍h-á，鞋á頂koân koh有大大ê chiŭ-chiú kah khian-á，看tio̍h真phāⁿ。</font><br><br></p>\n<p><font size=5 color=#8E403A>Hit ê mi̍h-á kā ông-hiō kiâⁿ 1 ê lé, koh khui-chhùi ka mn̄g kóng: “Lí sī án-chóaⁿ leh khàu?” Ná leh kóng ê sî, i ê bóe-á se̍h kah ū kàu kín, kín kah kiông-beh hông khòaⁿ bô.<br>Ông-hiō ìn kóng: “Che kah lí ū siáⁿ tī-tāi?” Kóng-ōe ê sî, lâng koh sió-khóa-á kiu-kiu, in-ūi hit chiah mi̍h-á si̍t-chāi sī kài ku-koài.<br>Sòa–lòe, Hit chiah mi̍h-á chhiò-chhiò-á ìn kóng: “Lí nā ē kiaⁿ lí to̍h mài khòaⁿ góa ê bóe-á, khòaⁿ góa ê kha to̍h hó, lí khòaⁿ, kám m̄ sī chin hó khòaⁿ?” Koh ū-iáⁿ neh, hit chiah chhēng 1 siang koân-ta̍h-á, ê-á téng koân koh ū tōa-tōa ê chiŭ-chiú kah khian-á, khòaⁿ tio̍h chin phāⁿ.</font><br><br><br><p></p>\n<p><font size=5 color=#3F48CC>So she kind of forgot about the tail, and wasn’t so frightened, and when That asked her again why she was crying, she upped and said, “It won’t do no good if I do.”<br>“You don’t know that,” says That, twirling its tail faster and faster, and sticking out its toes. “Come, tell me, there’s a good girl.”<br>“Well,” says she, “it can’t do any harm if it doesn’t do good.” So she dried her pretty eyes and told That all about the pies, and the skeins, and everything from first to last.</font><br><br></p>\n<p><font size=5>Só͘-pái，王后to̍h無koh一直teh要意伊ê尾á，人to̍h無hiah-nī kiaⁿ-hiâⁿ–ā，koh來，hit隻koh kā王后問1遍講，到底是按怎leh哭，王后to̍h khiā起來ka ìn講：「講mā無路用–lah。」<br>Hit隻ìn講：「無講你nah ē知？」Ná講尾á koh se̍h kah jú緊，koh kā脚向前踏1步講：「來–lah，kă講，按呢m̄-chiah有乖。」<br>「好–lah，kā你講nā無好處，siōng無mā無敗害–lah。」伊to̍h kā伊súi-súi ê目睭chhit ho͘ ta，kā phái ê tāi-chì，紗á ê tāi-chì，koh有其他ê種種，詳細講hō͘ hit隻聽。</font><br><br></p>\n<p><font size=5 color=#8E403A>Só͘-pái, ông-hiō to̍h bô koh it-ti̍t teh iàu-ì i ê bóe-á, lâng to̍h bô hiah-nī kiaⁿ-hiâⁿ–ā, koh lâi, hit chiah koh kā ông-hiō mn̄g 1 piàn kóng, tàu-té sī án-chóaⁿ leh khàu, ông-hiō to̍h khiā khí-lâi ka ìn kóng: “Kóng mā bô-lō͘-ēng–lah.”<br>Hit chiah ìn kóng: “Bô kóng lí nah ē chai?” Ná kóng bóe-á koh se̍h kah jú kín, koh kā kha hiòng-chêng ta̍h 1 pō͘ kóng: “Lâi–lah, kă kóng, án-ne m̄-chiah ū koai.”<br>“Hó–lah, kā lí kóng nā bô hó-chhù, siōng-bô mā bô pāi-hāi–lah.” I to̍h kā i súi-súi ê ba̍k-chiu chhit ho͘ ta, kā phái ê tāi-chì, se-á ê tāi-chì, koh ū kî-tha ê chióng-chióng, siông-sè kóng hō͘ hit chiah thiaⁿ.</font><br><br><br><p></p>\n<p><font size=5 color=#3F48CC>And then that little, black Thing nearly  burst with laughing. “If that is all, it’s easy mended!” it says. “I’ll come to your window every morning, take the flax, and bring it back spun into five skeins at night. Come! shall it be a bargain?”<br>Now she, for all she was so gatless and thoughtless, said, cautious like:<br>“But what is your pay?”</font><br><br></p>\n<p><font size=5>聽soah，hit隻細細隻koh烏烏ê物á，笑kah kiōng beh bē喘氣，講：「Nā是kan-na你講–ê án-ne，tāi-chì to̍h簡單–a！我ta̍k kang早起lóng來你ê窗á口，kā你the̍h亞麻，koh來，到下暗ê時，我koh轉來kā 5 khûn紗á the̍h hō͘–你，你看，án-ne啥款？」<br>Sui-bóng王后平素時lóng放放–ah，chit時mā kài慎重kā hit隻問講：「Án-ne我ài hō͘你啥貨做代價？」</font><br><br></p>\n<p><font size=5 color=#8E403A>Thiaⁿ soah, hit chiah sè-sè chiah koh o͘-o͘ ê mi̍h-á, chhiò kah kiōng beh bē chhoán-khùi, kóng: “Nā sī kan-na lí kóng–ê án-ne, tāi-chì to̍h kán-tan–a! Góa ta̍k kang chái-khí lóng lâi lí ê thang-á-kháu, kā lí the̍h a-môa, koh lâi, kàu e-àm ê sî, góa koh tńg-lâi kā 5 khûn se-á the̍h hō͘–lí, lí khòaⁿ, án-ne siáⁿ-khoán?”<br>Sui-bóng ông-hiō pêng-sò͘-sî lóng hòng-hòng–ah, chit sî mā kài sīn-tiōng kā hit chiah mn̄g kóng: “Án-ne góa ài hō͘ lí siáⁿ-hòe chò tāi-kè?”</font><br><br><br><p></p>\n<p><font size=5 color=#3F48CC>Then That twirled its tail so fast you couldn’t see it, and stuck out its beautiful toes, and smirked and looked out of the corners of its eyes. “I will give you three guesses every night to guess my name, and if you haven’t guessed it before the month is up, why”—and That twirled its tail faster and stuck out its toes further, and smirked(奸笑) and sniggered(偷笑) more than ever—“you shall be mine, my beauty.”</font><br><br></p>\n<p><font size=5>Chit時，hit隻kā伊ê尾á se̍h kah有夠緊，緊kah根本to看bē清楚–ah，sòa–lòe kā伊穿súi鞋ê脚尾向前小chhun–1-步，嘴笑目笑用目尾ka siòng，koh講：「我ta̍k暗lóng ē hō͘你3遍機會來ioh我ê名，nā是tī chit月底進前你無ioh–tio̍h…，」話講到chia，hit隻ê尾溜se̍h kah koh jú緊，脚koh向前chhun jú遠，mā笑kah jú奸koh jú神秘，講：「美人–ah，你to̍h ē變做我ê人。」</font><br><br></p>\n<p><font size=5 color=#8E403A>Chit sî, hit chiah kā i ê bóe-á se̍h kah ū kàu kín, kín kah kin-pún to khòaⁿ bē chheng-chhó–ah, sòa–lòe kā i chhēng súi-ê ê kha-bóe hiòng-chêng sió chhun–1-pō͘, chhùi-chhiò-ba̍k-chhiò iōng ba̍k-bóe ka siòng, koh kóng: “Góa ta̍k-àm lóng ē hō͘ lí 3 piàn ki-hōe lâi ioh góa ê miâ, nā sī tī chit goe̍h-té chìn-chêng lí bô ioh–tio̍h…,” Ōe kóng kàu chia, hit chiah ê bóe-liu se̍h kah koh jú kín, kha koh hiòng-chêng chhun jú hn̄g, mā chhiò kah jú kan koh jú sîn-pì, kóng: “Bí-jîn–ah, lí to̍h ē piàn-chò góa ê lâng.”</font><br><br><br><p></p>\n<p><font size=5 color=#3F48CC>Three guesses every night for a whole month! She felt sure she would be able for so much; and there was no other way out of the business, so she just said, “Yes! I agree!”<br>And lor! how That twirled its tail, and bowed, and smirked, and stuck out its beautiful toes.</font><br><br></p>\n<p><font size=5>Ta̍k暝lóng ē-tàng ioh 3遍neh，koh有kui個月ê時間，王后感覺講án-ne一定ē有辦法ioh–tio̍h，而且目前mā無其他ê步–ā，王后to̍h ka ìn講：「好，我同意！」<br>Hó͘，hit隻thiòng kah一直tī hia se̍h伊ê尾á，行禮，gī-gī笑，koh kā伊妝thāⁿ kah súi-súi ê脚尾chhun–出-來。</font><br><br></p>\n<p><font size=5 color=#8E403A>Ta̍k mî lóng ē-tàng ioh 3 piàn neh, koh ū kui kó͘-goe̍h ê sî-kan, ông-hiō kám-kak kóng án-ne it-tēng ē ū pān-hoat ioh–tio̍h, jî-chhiáⁿ bo̍k-chêng mā bô kî-tha ê pō͘–ā, ông-hiō to̍h ka ìn kóng: “Hó, góa tông-ì!”<br>Hó͘, hit chiah thiòng kah it-ti̍t tī hia se̍h i ê bóe-á, kiâⁿ-lé, gī-gī-chhiò, koh kā i chng-thāⁿ kah súi-súi ê kha-bóe chhun–chhut-lâi.</font><br><br><br><p></p>\n<p><font size=5 color=#3F48CC>Well, the very next day her husband led her to the strange room again, and there was the day’s food, and a spinning-wheel and a great bundle of flax.<br>“There you are, my dear,” says he as polite as polite. “And remember! if there are not five whole skeins to-night, I fear your head will come off!”</font><br><br></p>\n<p><font size=5>翻轉工，in ang koh chhōa伊去hit間生份ê房間，內底王后kui工ê食物，紡車kah 1大khûn ê亞麻lóng已經chhoân好勢–ah。<br>王真好禮kā王后講：「來，物件lóng tī chia，貼心–ê，你ài ē記–chit ŏ͘，nā是今á-ĕng，你無kā 5 khûn紗á紡好勢，我驚á你ê頭殼to̍h ē lak–落-來-ō͘！」</font><br><br></p>\n<p><font size=5 color=#8E403A>Hoan-tńg-kang, in ang koh chhōa i khì hit keng chheⁿ-hūn ê pâng-keng, lāi-té ông-hiō kui kang ê chia̍h-mi̍h, pháng-chhia kah 1 tōa khûn ê a-môa lóng í-keng chhoân hó-sè–ah.<br>Ông chin hó-lé kā ông-hiō kóng: “Lâi, mi̍h-kiāⁿ lóng tī chia, tah-sim–ê, lí ài ē-kì–chit ŏ͘, nā sī kin-á-ĕng, lí bô kā 5 khûn se-á pháng hó-sè, góa kiaⁿ-á lí ê thâu-khak to̍h ē lak–lo̍h-lâi-ō͘!”</font><br><br><br><p></p>\n<p><font size=5 color=#3F48CC>At that she began to tremble, and after he had gone away and locked the door, she was just thinking of a good cry, when she heard a queer knocking at the window. She upped at once and opened it, and sure enough there was the small, little, black Thing sitting on the window-ledge, dangling its beautiful toes and twirling its tail so that you could scarcely see it.</font><br><br></p>\n<p><font size=5>伊聽tio̍h chia ê話了後，kui seng-khu to̍h開始phi̍h-phi̍h-chhoah，tī in ang離開房間koh kā門鎖–起-來了後，伊tú phah算beh好好á吼–1-ē，to̍h tī chit時，伊聽tio̍h窗á門有奇怪ê khi-khi-kho̍k-kho̍k ê聲，伊sûi khiā起來開窗á，hèⁿ，hit隻，烏烏koh細細隻hit隻，to̍h坐tī窗á唇，tī hia teh hàiⁿ伊穿súi鞋ê脚，尾á kāng款se̍h kah有夠緊，kiōng-kiōng beh hông看無。</font><br><br></p>\n<p><font size=5 color=#8E403A>I thiaⁿ tio̍h chia ê ōe liáu-āu, kui seng-khu to̍h khai-sí phi̍h-phi̍h-chhoah, tī in ang lī-khui pâng-keng koh kā mn̂g só–khí-lâi liáu-āu, i tú phah-sǹg beh hó-hó-á háu–1-ē, to̍h tī chit sî, i thiaⁿ tio̍h thang-á-mn̂g ū kî-koài ê khi-khi-kho̍k-kho̍k ê siaⁿ, i sûi khiā khí lâi khui thang-á, hèⁿ, hit chiah, o͘-o͘ koh sè-sè-chiah hit chiah, to̍h chē tī thang-á-tûn, tī hia teh hàiⁿ i chhēng súi-ê ê kha, bóe-á kāng-khoán se̍h kah ū-kàu kín, kiōng-kiōng beh hông khòaⁿ bô.</font><br><br><br><p></p>\n","categories":["英國囡仔古"],"tags":["Tâi-gí","台語","Tâi-bûn","台文","Eng-kok gín-á-kó͘","英國囡仔古","TOM-TIT-TOT","Thóm-Thit-Thok"]},{"title":"【白蔥仔公主】EP04-公主&同伴","url":"/%5Bobject%20Object%5D/pehchhanga04/","content":"<p><a href=\"https://youtu.be/H6Y7nuu6shQ\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/8d88e3bf-b75c-4431-8e6a-857b2421abf2\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0azl2bFvhFNPZBt0HOxt7P\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/1YDT-g4WLAHqDy6SWD\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep04-pe-h-chhang-%C3%A1-kong-ch%C3%BA/id1730745763?i=1000661901471\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>4-1</font><br><font size=5>矮á冬瓜招白蔥á公主坐loăi講，問看到底是發生啥物代誌。白蔥á公主講：「我是chit ê國家ê公主，mā是1 ê網chhèng。Ê早á出門ê時陣，goán父王ká-ná有吩咐我啥物代誌，m̄-koh我腹肚iau–起-來，soah ka放bē記。」</font><br><br></p>\n<p><font size=5>彼7 ê矮á冬瓜，細細聲á討論講：「Liam-mi是公主，liam-mi閣是國王，伊kám會是teh kā咱騙？」</font><br><br></p>\n<p><font size=5>「凡勢是頭殼歹–去！」</font><br><br></p>\n<p><font size=5>「Bē-tàng án-ne講，每1 ê查某gín-á，攏是公主–ā！」</font><br><br></p>\n<p><font size=5>Sòa–lòe，in mā開始紹介家己，原來，in 7 ê人是親兄弟，厝內較歹過日，所以in ê身材自細漢to̍h比人較矮，驚hō͘人欺負，to̍h攏行做夥，人濟，身軀邊to̍h無人敢kā in欺負。In兄弟á chhèng-kōa-kōa行tī街á路，7 ê人行做1排，規條街á攏去hō͘ in that tiâu–leh，影響tio̍h別人做生理，人受氣soah m̄敢講，teh kha-chiah-āu to̍h罵in猴死gín-á，久–來，in to̍h hông叫做矮á猴7兄弟，因為in 7兄弟一直攏行做夥，人mā直接叫in矮á猴，無閣分tó 1 ê。</font><br><br></p>\n<p><font size=5>4-2</font><br><font size=5>白蔥á公主問講：「Ah恁是án怎會tòa leh chit ê所在？」</font><br><br></p>\n<p><font size=5>原來，In是1 ê做工á人團隊，上gâu to̍h是挖孔hông跳，佳哉跳入去孔內底–ê，通常m̄是人。譬喻講，若有人beh掠活ê山豬á，to̍h ē chhōe in去tàu挖孔。1冬前，有人chhōe in去bāu 1 ê工程，teh替市政府挖捷運地下道。In想講ta̍k工去做工課，若是走siuⁿ遠會chiok thiám–ê，to̍h家己teh樹林á內底chhìn-chhái揀1 ê所在，起厝家己tòa，後–來，因為in下班了後siuⁿ無聊，to̍h一直舞，舞kah hit間厝soah愈來愈大間，1年後to̍h變做1間100坪ê別莊，koh有kah游泳池–leh。講tio̍h teh樹林á內底起厝chit層代誌，本底是白蔥á公主chit chōa beh調查–ê，m̄-koh伊bē記–eh準tú煞。In講好勢，隔轉工透早，to̍h會送白蔥á公主出樹林á，hō͘伊ē-tàng家己 –轉-去。</font><br><br></p>\n<p><font size=5>4-3</font><br><font size=5>彼暗，白蔥á公主睏tī客廳膨椅，啾啾啾，天光–a，矮á猴兄弟準備beh叫伊起床，想bē到公主出腳，1腳1 ê，2 ê矮á猴兄弟soah去ho͘ that 1-ē黏teh壁頂，公主ná睏ná講：「閣hō͘我睏5分鐘–lah！」Chhun–ê hit 5 ê兄弟á，趕緊離伊ê腳較遠–淡-薄-á，大兄用手指頭á輕輕á thuh公主ê手講：「Eh！緊起床o͘h，你m̄是beh轉–去？」Chit時白蔥á公主手ia̍t–1-ē，直接kā矮á猴大兄搧kah ùi窗á門飛–出-去，lak teh樹á叢內底，白蔥á公主閣tī hia嚷，喝講：「我破病–ah，我發燒–ah，我無ài去讀冊–lah！」</font><br><br></p>\n<p><font size=5>Chhun–ê彼4 ê兄弟á，看tio̍h chit-lō範勢，m̄敢koh ka叫，in先kā黏teh壁頂hit 2 ê兄弟pak–落-來，koh去樹á叢內底kā大兄khiú–出-來，to̍h直接去做工課–ah。</font><br><br></p>\n<p><font size=5>4-4</font><br><font size=5>白蔥á公主to̍h án-ne睏kah中晝，腹肚iau–ah chiah peh–起-來，伊lak袋á khêng-khêng–eh，khêng tio̍h 50 kho͘，想講附近m̄知有利便商店–無，想beh買飯丸來食。Chit時樹林á出現1 ê查某gín-á，身軀頂moa 1領紅–ê，帶帽á ê moa-á，手kōaⁿ 1 kha籃á，行ùi chia來。伊看tio̍h公主，真好禮ka相借問：「你好，食飽bē？」話tú講soah，聽tio̍h白蔥á公主ê腹肚，kū 1聲足大聲。因為chit ê少女不管時，攏kā in阿媽thīⁿ hō͘伊ê hit領紅moa-á moa牢牢，人to̍h ka hō做紅帽á少女。伊問講：「矮á猴阿兄kám無tī–leh？今á日kám m̄是in ê歇睏日？」知影in無tī厝–ni̍h，紅帽á少女ùi伊ê籃á，the̍h出1把原子筆，問白蔥á公主：「你kám會使kā我買幾支á愛心筆，做1-ē-á愛心，1支100 kho͘。」Che筆，tio̍h是公主cha-mê看–tio̍h-ê he，1桶貯kah tĭⁿ-tīⁿ，足歹寫ê愛心筆。Chit款àu-nōa筆，1支賣到100 kho͘，in買規桶是beh創啥？白蔥á公主應講：「你che筆chiah-nī歹寫，mài講1支，半支我mā無愛kā你買！」</font><br><br></p>\n<p><font size=5>紅帽á少女kā筆khǹg入去籃á內，koh ùi內底摸出1罐果子醬，講：「你nā是1 pái kā我買5支，我koh送你1罐天然ê果子醬。」</font><br><br></p>\n<p><font size=5>看tio̍h果子醬，公主隨kā伊ê 50 kho͘ jîm–出-來，問講：「買半支kám會使送我1罐？」</font><br><br></p>\n<p><font size=5>4-5</font><br><font size=5>「無…無人án-ne teh做生理–ê-lah！」</font><br><br></p>\n<p><font size=5>「Eh！你是m̄通án-ne講neh，做生理我內行–ê ŏ͘！」白蔥á公主想tio̍h伊chiah tú上過王后ê經濟課，趁tio̍h 50 kho͘ hâm規籃á ê蘋果，伊差不多ē-tàng出師–ah，ài展出來hông看。白蔥á公主講：「你che筆1支chiah賣1百kho͘，利純siuⁿ薄，koh khǹg kah規籃á攏是，看–khài to̍h足粗俗。」講soah，公主to̍h kā裙腳láng懸，ùi伊ê長襪á內面，the̍h出3枝白色ê鉛筆，鉛筆頂頭koh有1粒白蔥á公主ê蔥á頭，細細粒á，刻了真水，色水mā真好看，工有夠幼路，鉛筆頂面koh有印伊迷眾頁ê網鏈，péng過另外1面，頂頭寫「白蔥á公主正版授權商品」。公主講：「Che是我做來賣–ê周邊商品，是限量版–ê，市面上已經絕版–ah，你kă the̍h去賣，替我趁寡所費，我chiah hō͘你khong-mí-sióng！」</font><br><br></p>\n<p><font size=5>紅帽á少女賣愛心筆已經3冬–ah，定定去hông嫌，去hông趕，今á日頭1回，無去hông趕，顛倒beh割貨hō͘伊賣。閣聽講che筆，1枝通賣800 kho͘，驚死人，800 kho͘ neh！白蔥á公主koh ka講：「你若賣了，順紲kā我買1寡好食–ê，只要kōaⁿ有法–lih，你盡量買。Eh eh，等–leh等–leh，你果子醬to̍h免收–轉-去-ah，留teh chia，我替你處理。」</font><br><br></p>\n<p><font size=5>4-6</font><br><font size=5>紅帽á少女the̍h 3枝鉛筆，趕轉去市場，chhōe 1 ê人濟ê所在，kā鉛筆giâ懸懸，大聲喝：「白蔥á公主，限量版蔥á頭鉛筆，beh買–ê緊來o͘h！白蔥á公主，限量版蔥á頭鉛筆，beh買–ê緊來o͘h！」</font><br><br></p>\n<p><font size=5>雖罔tī in chit ê國家，無hiah濟人熟似白蔥á公主chit ê網chhèng，m̄-koh聽到限量版，一大陣人走來相爭beh買，sòa–lòe soah變做teh喝價，1600，1800，一直喝到1枝8800才成交，紅帽á少女m̄-bat看過chiah濟錢，算錢算kah kiōng-beh戇面，後–來伊koh會記chit去買1寡好食ê點心，芋粿、甜粿、菜頭粿，捎捎做一夥，閣走轉去chhōe白蔥á公主。公主收tio̍h錢hâm點心，mā真大方，the̍h 1000 kho͘ hō͘紅帽á少女，講：「你代誌辦了bē-bái，來，che 1千kho͘ hō͘你做khong-mí-sióng，以後你to̍h改做外送，ta̍k工替我去買好料–ê。」</font><br><br></p>\n<p><font size=5>4-7</font><br><font size=5>白蔥á公主將hit寡芋粿、甜粿、菜頭粿，hâm一大堆伊家己mā m̄-bat食過–ê外國物á，khǹg kah規桌頂，想講等–leh矮á猴in轉–來ē-tàng鬥陣食。過無外久，in兄弟á kōaⁿ 2袋俗pháng轉到厝，入門to̍h看tio̍h濟濟in m̄-bat看–過ê食物，排kah半塊桌á，芳貢貢，貢貢芳。公主講che是beh請in食–ê，in攏歡喜kah，m̄-koh in m̄知影，he是已經hō͘公主sut 1半–去-ah。To̍h án-ne，in用俗pháng配甜粿，暗頓食kah飽飽飽。</font><br><br></p>\n<p><font size=5>4-8</font><br><font size=5>原來，矮á猴in細漢時厝–ni̍h散，爸母騙in講食物to̍h是俗pháng，tú tio̍h生日a̍h是過年ê時，才有果子醬通配，in m̄-bat食過別項物á，極加to̍h是tú-tio̍h人揀食，tu 1寡無ài食ê蒜頭、芫荽hō͘ in食。一直到chit-má，白蔥á公主請in食好料，in才知影原來食飯m̄-nā是食飽，閣ē-tàng食tio̍h幸福ê滋味！In拜託公主kám會使ta̍k工替in chhoân食–ê，公主想講，雖罔chia無網路，猶m̄-koh ē-tàng睏kah中晝無人吵，koh ē-tàng食tio̍h chiah濟外國物á，tòa–幾-工-á mā bŏa緊，to̍h答應–ah。想bē到48點鐘了後，伊to̍h擋bē牢，無網路ê生活伊實在活bē落–去！白蔥á公主to̍h拜託紅帽á少女，chhōa伊去隔壁國se̍h街。沿路伊一直看手機á，chi̍t-ē看tio̍h有網路信號，伊to̍h趕緊傳1張teh別莊翕–ê相片，kā伊ê fans報告講伊人chit-má teh渡假。</font><br><br></p>\n<hr>\n<br>\n<font size=5>4-1</font><br><p>\n<font size=5>É-á-tang-koe chio Pe̍h-chhang-á kong-chú chē loăi kóng, mn̄g khòaⁿ tàu-té sī hoat-seng siáⁿ-mih tāi-chì. Pe̍h-chhang-á kong-chú kóng: “Góa sī chit ê kok-ka ê kong-chú, mā sī 1 ê bāng-chhèng. Ê-chái-á chhut-mn̂g ê sî-chūn, goán hū-ông ká-ná ū hoan-hù góa siáⁿ-mih tāi-chì, m̄-koh góa pak-tó͘ iau--khí-lâi, soah ka pàng bē-kì.”</font>\n<br><br><p>\n\n<p><font size=5>Hit 7 ê é-á-tang-koe, sè-sè-siaⁿ-á thó-lūn kóng: “Liam-mi sī kong-chú, liam-mi koh sī kok-ông, i kám ē sī teh kā lán phiàn?”</font><br><br></p>\n<p><font size=5>“Hoān-sè sī thâu-khak pháiⁿ–khì!”</font><br><br></p>\n<p><font size=5>“Bē-tàng án-ne kóng, múi 1 ê cha-bó͘-gín-á, lóng sī kong-chú–ā!”</font><br><br></p>\n<p><font size=5>Sòa–lòe, in mā khai-sí siāu-kài ka-tī, goân-lâi, in 7 ê lâng sī chhin-hiaⁿ-tī, chhù-lāi khah pháiⁿ kòe-ji̍t, só͘-í in ê sin-châi chū sè-hàn to̍h pí lâng khah é, kiaⁿ hō͘ lâng khi-hū, to̍h lóng kiâⁿ chò-hóe, lâng chē, sin-khu piⁿ to̍h bô lâng káⁿ kā in khi-hū. In hiaⁿ-tī-á chhèng-kōe-kōa kiâⁿ tī ke-á lō͘, 7 ê lâng kiâⁿ chò 1 pâi, kui tiâu ke-á lóng khì hō͘ in that tiâu–leh, éng-hióng tio̍h pa̍t-lâng chò seng-lí, lâng siū-khì soah m̄-káⁿ kóng, teh kha-chiah-āu to̍h mē in kâu-sí-gín-á, kú–lâi, in to̍h hông kiò chò É-á-kâu 7 hiaⁿ-tī, in-ūi in 7 hiaⁿ-tī it-ti̍t lóng kiâⁿ chò-hóe, lâng mā ti̍t-chiap kiò in É-á-kâu, bô koh hun tó 1 ê.</font><br><br></p>\n<p><font size=5>4-2</font><br><font size=5>Pe̍h-chhang-á kong-chú mn̄g kóng: “Ah lín sī án-chóaⁿ ē tòa leh chit ê só͘-chāi?”</font><br><br></p>\n<p><font size=5>Goân-lâi, in sī 1 ê chò-kang-á-lâng thoân-tūi, siōng gâu to̍h sī ó͘-khang hông thiàu, ka-chài thiàu ji̍p-khì khang lāi-té–ê, thong-siông m̄ sī lâng. Phì-jū kóng, nā ū lâng beh lia̍h oa̍h ê soaⁿ-ti-á, to̍h ē chhōe in khì tàu ó͘-khang. 1 tang chêng, ū lâng chhōe in khì bāu 1 ê kang-têng, teh thè chhī-chèng-hú ó͘ chia̍t-ūn tē-hā-tō. In siūⁿ kóng ta̍k-kang khì chò khang-khòe, nā sī cháu siuⁿ hn̄g ē chiok thiám–ê, to̍h ka-tī teh chhiū-nâ-á lāi-té chhìn-chhái kéng 1 ê só͘-chāi, khí chhù ka-tī tòa, āu–lâi, in-ūi in hā-pan liáu-āu siuⁿ bô-liâu, to̍h it-ti̍t bú, bú kah hit keng chhù soah jú lâi jú tōa keng, 1 nî āu to̍h piàn-chò 1 keng 100 pêⁿ ê pia̍t-chong, koh ū kah iû-éng-tî–leh. Kóng tio̍h teh chhiū-nâ-á lāi-té khí-chhù chit chân tāi-chì, pún-té sī Pe̍h-chhang-á kong-chú chit chōa beh tiau-cha–ê, m̄-koh i bē-kì–eh chún tú soah. In kóng hó-sè, keh-tńg-kang thàu-chá, to̍h ē sàng Pe̍h-chhang-á kong-chú chhut chhiū-nâ-á, hō͘ i ē-tàng ka-tī–tńg-khì.</font><br><br></p>\n<p><font size=5>4-3</font><br><font size=5>Hit àm, Pe̍h-chhang-á kong-chú khùn tī kheh-thiaⁿ phòng-í, chiu chiu chiu, thiⁿ-kng–a, É-á-kâu hiaⁿ-tī chún-pī beh kiò i khí-chhn̂g, siūⁿ bē-kàu kong-chú chhut kha, 1 kha 1 ê, 2 ê É-á-kâu hiaⁿ-tī soah khì ho͘ that 1-ē liâm teh piah-téng, kong-chú ná khùn ná kóng: “Koh hō͘ góa khùn 5 hun-cheng–lah!” Chhun–ê hit 5 ê hiaⁿ-tī-á, kóaⁿ-kín lī i ê kha khah hn̄g–tām-po̍h-á, tōa-hiaⁿ iōng chhiú chéng-thâu-á khin-khin-á thuh kong-chú ê chhiú kóng: “Eh! Kín khí-chhn̂g o͘h, lí m̄ sī beh tńg–khì?” Chit sî Pe̍h-chhang-á kong-chú chhiú ia̍t–1-ē, ti̍t-chiap kā É-á-kâu tōa-hiaⁿ siàn kah ùi thang-á-mn̂g poe–chhut-khì, lak teh chhiū-á-châng lāi-té, Pe̍h-chhang-á kong-chú koh tī hia jiáng, hoah kóng: “Góa phòa-pēⁿ–ah, góa hoat-sio–ah, góa bô ài khì tha̍k-chheh–lah!” Chhun–ê hit 4 ê hiaⁿ-tī-á, khòaⁿ tio̍h chit-lō pān-sè, m̄-káⁿ koh ka kiò, in seng kā liâm teh piah-téng hit 2 ê hiaⁿ-tī pak–lo̍h-lâi, koh khì chhiū-á-châng lāi-té kā tōa-hiaⁿ khiú–chhut-lâi, to̍h ti̍t-chiap khì chò khang-khòe–ah.</font><br><br></p>\n<p><font size=5>4-4</font><br><font size=5>Pe̍h-chhang-á kong-chú to̍h án-ne khùn kah tiong-tàu, pak-tó͘ iau–ah chiah peh–khí-lâi, i lak-tē-á khêng-khêng–eh, khêng tio̍h 50 kho͘, siūⁿ kóng hū-kīn m̄ chai ū lī-piān siong-tiàm–bô, siūⁿ beh bé pn̄g-oân lâi chia̍h. Chit sî chhiū-nâ-á chhut-hiān 1 ê cha-bó͘-gín-á, sin-khu téng moa 1 niá âng–ê, tài bō-á ê moa-á, chhiú kōaⁿ 1 kha nâ-á, kiâⁿ ùi chia lâi. I khòaⁿ tio̍h kong-chú, chin hó-lé ka sio-chioh-mn̄g: “Lí hó, chia̍h pá bē?” Ōe tú kóng soah, thiaⁿ tio̍h Pe̍h-chhang-á kong-chú ê pak-tó͘, kū 1 siaⁿ chiok tōa-siaⁿ. In-ūi chit ê siàu-lú put-koán-sî, lóng kā in a-má thīⁿ hō͘ i ê hit niá âng-moa-á moa tiâu-tiâu, lâng to̍h ka hō chò Âng-bō-á siàu-lú. I mn̄g kóng: “É-á-kâu a-hiaⁿ kám bô tī–leh? Kin-á-ji̍t kám m̄ sī in ê hioh-khùn-ji̍t?” Chai-iáⁿ in bô tī chhù–ni̍h, Âng-bō-á siàu-lú ùi i ê nâ-á, the̍h chhut 1 pé goân-chú-pit, mn̄g Pe̍h-chhang-á kong-chú: “Lí kám ē-sái kā góa bé kúi-ki-á ài-sim pit, chò 1-ē-á ài-sim, 1 ki 100 kho͘.” Che pit, tio̍h sī kong-chú cha-mê khòaⁿ–tio̍h-ê he, 1 tháng té kah tĭⁿ-tīⁿ, chiok pháiⁿ siá ê ài-sim pit. Chit khoán àu-nōa pit, 1 ki bē kàu 100 kho͘, in bé kui tháng sī beh chhòng-saⁿh? Pe̍h-chhang-á kong-chú ìn kóng: “Lí che pit chiah-nī pháiⁿ siá, mài kóng 1 ki, pòaⁿ ki góa mā bô ài kā lí bé!” Âng-bō-á siàu-lú kā pit khǹg ji̍p-khì nâ-á lāi, koh ùi lāi-té bong chhut 1 koàn kóe-chí-chiùⁿ, kóng: “Lí nā sī 1 pái kā góa bé 5 ki, góa koh sàng lí 1 koàn thian-jiân ê kóe-chí-chiùⁿ.” Khòaⁿ tio̍h kóe-chí-chiùⁿ, kong-chú sûi kā i ê 50 kho͘ jîm–chhut-lâi, mn̄g-kóng: “Bé pòaⁿ ki kám ē-sái sàng góa 1 koàn?”</font><br><br></p>\n<p><font size=5>4-5</font><br><font size=5>“Bô…Bô lâng án-ne teh chò seng-lí–ê-lah!”</font><br><br></p>\n<p><font size=5>“Eh! Lí sī m̄-thang án-ne kóng neh, chò seng-lí góa lāi-hâng–ê ŏ͘!” Pe̍h-chhang-á kong-chú siūⁿ tio̍h i chiah tú siōng kòe ông-hiō ê keng-chè khò, thàn tio̍h 50 kho͘ hâm kui nâ-á ê phōng-kó, i chha-put-to ē-tàng chhut-sai–ah, ài thián chhut-lâi hông khòaⁿ. Pe̍h-chhang-á kong-chú kóng: “Lí che pit 1 ki chiah bē 1 pah kho͘, lī-sûn siuⁿ po̍h, koh khǹg kah kui nâ-á lóng sī, khòaⁿ–khài to̍h chiok chho͘-sio̍k.” Kóng soah, kong-chú kā kûn kha láng koân, ùi i ê tn̂g boe̍h-á lāi-bīn, the̍h chhut 3 ki pe̍h-sek ê iân-pit, iân-pit téng-thâu koh ū 1 lia̍p Pe̍h-chhang-á kong-chú ê chhang-á thâu, sè-sè-lia̍p-á, khek liáu chin súi, sek-chúi mā chin hó-khòaⁿ, kang ū kàu iù-lō͘, iân-pit téng-bīn koh ū ìn i bê-chiòng-ia̍h ê bāng-liān, péng kòe lēng-gōa 1 bīn, téng-thâu siá “Pe̍h-chhang-á Kong-chú chiàⁿ-pán siū-khoân siong-phín”. Kong-chú kóng: “Che sī góa chò lâi bē ê chiu-piⁿ siong-phín, sī hān-liōng-pán–ê, chhī-bīn siōng í-keng choa̍t-pán–ah, lí kă the̍h khì bē, thè góa thàn kóa só͘-hùi, góa chiah hō͘ lí khong-mí-sióng!” Âng-bō-á siàu-lú bē ài-sim pit í-keng 3 tang–ah, tiāⁿ-tiāⁿ khì hông hiâm, khì hông kóaⁿ, kin-á-ji̍t thâu 1 hôe, bô khì hông kóaⁿ, tian-tò beh koah-hòe hō͘ i bē. Koh thiaⁿ kóng che pit, 1 ki thang bē 800 kho͘, kiaⁿ sí lâng, 800 kho͘ neh! Pe̍h-chhang-á kong-chú koh ka kóng: “Lí nā bē liáu, sīn-sòa kā góa bé 1 kóa hó-chia̍h–ê, chí-iàu kōaⁿ ū hoat–lih, lí chīn-liōng bé. Eh eh, tán–leh tán–leh, lí kóe-chí-chiùⁿ to̍h bián siu–tńg-khì-ah, lâu teh chia, góa thè lí chhú-lí.</font><br><br></p>\n<p><font size=5>4-6</font><br><font size=5>Âng-bō-á siàu-lú the̍h 3 ki iân-pit, kóaⁿ tńg-khì chhī-tiûⁿ, chhōe 1 ê lâng chē ê só͘-chāi, kā iân-pit giâ koân-koân, tōa-siaⁿ hoah: “Pe̍h-chhang-á Kong-chú, hān-liōng pán chhang-á thâu iân-pit, beh bé–ê kín lâi o͘h! Pe̍h-chhang-á Kong-chú, hān-liōng pán chhang-á thâu iân-pit, beh bé–ê kín lâi o͘h!”</font><br><br></p>\n<p><font size=5>Sui-bóng tī in chit ê kok-ka, bô hiah chē lâng se̍k-sāi Pe̍h-chhang-á kong-chú chit ê bāng-chhèng, m̄-koh thiaⁿ tio̍h hān-liōng pán, chi̍t-tōa-tīn lâng cháu-lâi sio-cheⁿ beh bé, sòa–lòe soah piàn-chò teh hoah-kè, 1600, 1800, it-ti̍t hoah kàu 1 ki 8800 chiah sêng-kau, Âng-bō-á siàu-lú m̄-bat khòaⁿ kòe chiah chē chîⁿ, sǹg chîⁿ sǹg kah kiōng-beh gōng-bīn, āu–lâi i koh ē-kì-chit khì bé 1 kóa hó-chia̍h ê tiám-sim, ō͘-kóe, tiⁿ-kóe, chhài-thâu-kóe, sa sa chò chi̍t hóe, koh cháu tńg-khì chhōe Pe̍h-chhang-á kong-chú. Kong-chú siu tio̍h chîⁿ hâm tiám-sim, mā chin tāi-hong, the̍h 1000 kho͘ hō͘ Âng-bō-á siàu-lú, kóng: “Lí tāi-chì pān liáu bē-bái, lâi, che 1 chheng kho͘ hō͘ lí chò khong-mí-sióng, í-āu lí to̍h kái-chò gōa sàng, ta̍k-kang thè góa khì bé hó-liāu–ê.”</font><br><br></p>\n<p><font size=5>4-7</font><br><font size=5>Pe̍h-chhang-á kong-chú chiong hit kóa ō͘-kóe, tiⁿ-kóe, chhài-thâu-kóe, hâm chi̍t-tōa-tui i ka-tī mā m̄-bat chia̍h kòe–ê gōa-kok-mih-á, khǹg kah kui toh-téng, siūⁿ kóng tán–leh É-á-kâu in tńg–lâi ē-tàng tàu-tīn chia̍h. Kòe bô gōa kú, in hiaⁿ-tī-á kōaⁿ 2 tē sio̍k-pháng tńg kàu chhù, ji̍p-mn̂g to̍h khòaⁿ tio̍h chē-chē in m̄-bat khòaⁿ–kòe ê si̍t-bu̍t, pâi kah pòaⁿ tè toh-á, phang-kòng-kòng, kòng-kòng-phang. Kong-chú kóng che sī beh chhiáⁿ in chia̍h–ê, in lóng hoaⁿ-hí kah, m̄-koh in m̄ chai-iáⁿ, he sī í-keng hō͘ kong-chú sut 1 pòaⁿ–khì-ah. To̍h án-ne, in iōng sio̍k-pháng phòe tiⁿ-kóe, àm-tǹg chia̍h kah pá-pá-pá.</font><br><br></p>\n<p><font size=5>4-8</font><br><font size=5>Goân-lâi, É-á-kâu in sè-hàn sî chhù–ni̍h sàn, pē-bú phiàn in kóng si̍t-bu̍t to̍h sī sio̍k-pháng, tú tio̍h seⁿ-ji̍t a̍h-sī kòe-nî ê sî, chiah ū kóe-chí-chiùⁿ thang phòe, in m̄-bat chia̍h kòe pa̍t-hāng mih-á, ke̍k-ke to̍h sī tú-tio̍h lâng kéng chia̍h, tu 1 kóa bô ài chia̍h ê soàn-thâu, iân-sui hō͘ in chia̍h. It-ti̍t kàu chit-má, Pe̍h-chhang-á kong-chú chhiáⁿ in chia̍h hó-liāu, in chiah chai-iáⁿ goân-lâi chia̍h-pn̄g m̄-nā sī chia̍h-pá, koh ē-tàng chia̍h tio̍h hēng-hok ê chu-bī! In pài-thok kong-chú kám ē-sái ta̍k-kang thè in chhoân chia̍h–ê, kong-chú siūⁿ kóng, sui-bóng chia bô bāng-lō͘, iáu m̄-koh ē-tàng khùn kah tiong-tàu bô lâng chhá, koh ē-tàng chia̍h tio̍h chiah chē gōa-kok-mih-á, tòa–kúi-kang-á mā bŏa-kín, to̍h tah-èng–ah. Siūⁿ bē kàu 48 tiám-cheng liáu-āu, i to̍h tòng bē tiâu, bô bāng-lō͘ ê seng-oa̍h i si̍t-chāi oa̍h bē lo̍h–khì! Pe̍h-chhang-á kong-chú to̍h pài-thok Âng-bō-á siàu-lú, chhōa i khì keh-piah kok se̍h-ke. Iân-lō͘ i it-ti̍t khòaⁿ chhiú-ki-á, chi̍t-ē khòaⁿ tio̍h ū bāng-lō͘ sìn-hō, i to̍h kóaⁿ-kín thoân 1 tiuⁿ teh pia̍t-chong hip–ê siòng-phìⁿ, kā i ê fans pò-kò kóng i lâng chit-má teh tō͘-kà.</font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","公主&同伴"]},{"title":"【英國Gín-á古】Thóm-Thit-Thok上集︱TOM-TIT-TOT Part 2","url":"/%5Bobject%20Object%5D/ukkidstory03/","content":"<p><a href=\"https://youtu.be/mtyNOoCdeE8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/61f70f09-568d-42fa-98bc-a1b6460524c2\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/76zF10dytsf4M6DOmxhq8x\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/P_1xWcYw6hSeaIfp0n\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E8%8B%B1%E5%9C%8Bg%C3%ADn-%C3%A1%E5%8F%A4-th%C3%B3m-thit-thok%E4%B8%8B%E9%9B%86-tom-tit-tot-part-2/id1730745763?i=1000677767478\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=6 color=#3F48CC>TOM-TIT-TOT</font><br><font size=5 color=#3F48CC>“Good-morning, my beauty,” says That. “Come! hand over the flax, sharp, there’s a good girl.”<br>So she gave That the flax and shut the window and, you may be sure, ate her victuals, for, as you know, she had a good appetite, and the King, her husband, had promised to give her everything she liked to eat. So she ate to her heart’s content, and when evening came and she heard that queer knocking at the window again, she upped and opened it, and there was the small, little, black Thing with five spun skeins on his arm!</font><br><br></p>\n<p><font size=6>Thóm-Thit-Thok</font><br><font size=5>Hit隻講「美人，gâu-chá！來，kā亞麻hō͘–我，緊–leh，乖hâⁿ！」<br>王后to̍h kā亞麻the̍h hō͘–伊，sòa–lòe to̍h kā窗á關–khài。咱ē-tàng想像–lah，koh來王后一定是去食王chhoân hō͘–伊ê物件，你mā知–lah，伊嘴斗真好，王mā有約束講beh hō͘伊所有伊想beh食ê物件，só͘-pái，伊自然是ka食ho͘夠khùi。到下暗ê時陣，伊koh聽tio̍h hit ê奇怪ê lòng窗á ê聲，伊to̍h peh起來kā窗á門開–開，tio̍h，to̍h是hit隻，烏烏koh細細隻hit隻，肩胛頭koh扛5 khûn已經紡好ê紗á！</font><br><br></p>\n<p><font size=6 color=#8E403A>Thóm-Thit-Thok</font><br><font size=5 color=#8E403A>Hit chiah kóng: “Bí-jîn, gâu-chá! Lâi, kā a-môa hō͘–góa, kín–leh, koai hâⁿ!”<br>Ông-hiō to̍h kā a-môa the̍h hō͘–i, sòa–lòe to̍h kā thang-á koaiⁿ–khài. Lán ē-tàng sióng-siōng–lah, koh lâi ông-hiō it-tēng sī khì chia̍h ông chhoân hō͘–i ê mi̍h-kiāⁿ, lí mā chai–lah, i chhùi-táu chin hó, ông mā ū iok-sok kóng beh hō͘ i só͘-ū i siūⁿ beh chia̍h ê mi̍h-kiāⁿ, só͘-pái, i chū-jiân sī ka chia̍h ho͘ kàu khùi. Kàu e-àm ê sî-chūn, i koh thiaⁿ tio̍h hit ê kî-koài ê lòng thang-á ê siaⁿ, i to̍h peh khí-lâi kā thang-á-mn̂g khui–khui, tio̍h, to̍h sī hit chiah, o͘-o͘ koh sè-sè-chiah hit chiah, keng-kah-thâu koh kng 5 khûn í-keng pháng hó ê se-á!</font><br><br><br><p></p>\n<p><font size=5 color=#3F48CC>And it twirled its tail faster than ever, and stuck out its beautiful toes, and bowed and smirked and gave her the five skeins.<br>Then That said, “And now, my beauty, what is That’s name?”<br>And she answered quite easy like:<br>“That is Bill.”<br>“No, it ain’t,” says That, and twirled its tail.</font><br><br></p>\n<p><font size=5>Chit遍伊ê尾溜se̍h kah比進前任何1遍koh khah緊，kāng款kā súi-súi ê脚尾chhun–出-來，行禮，文文á笑，koh kā 5 khûn紗á the̍h hō͘王后。<br>Sòa–lòe hit隻講：「Án-ne美人，chit-má tio̍h你–ah，來，ioh看我是啥物名？」<br>王后輕輕鬆鬆ka ìn講：「你叫做Bì-ò͘。」<br>Hit隻ìn講：「M̄-tio̍h。」講話同齊時mā kā伊ê尾á凊彩se̍h–1-ē。</font><br><br></p>\n<p><font size=5 color=#8E403A>Chit piàn i ê bóe-liu se̍h kah pí chìn-chêng jīm-hô 1 piàn koh khah kín, kāng-khoán kā súi-súi ê kha-bóe chhun–chhut-lâi, kiâⁿ-lé, bûn-bûn-á-chhiò, koh kā 5 khûn se-á the̍h hō͘ ông-hiō.<br>Sòa–lòe hit chiah kóng: “Án-ne bí-jîn, chit-má tio̍h lí–ah, lâi, ioh khòaⁿ góa sī siáⁿ-mih miâ?”<br>Ông-hiō khin-khin-sang-sang ka ìn kóng: “Lí kiò chò Bì-ò͘.”<br>Hit chiah ìn kóng: “M̄-tio̍h.” Kóng-ōe tâng-chê-sî mā kā i ê bóe-á chhìn-chhái se̍h–1-ē.</font><br><br><br><p></p>\n<p><font size=5 color=#3F48CC>“Then That is Ned,” says she.<br>“No, it ain’t,” says That, and twirled its tail faster.<br>“Well,” says she a bit more thoughtful, “That is Mark.”<br>“No, it ain’t,” says That, and laughs and laughs and laughs, and twirls its tail so as you couldn’t see it, as away it flew.</font><br><br></p>\n<p><font size=5>王后koh講：「Nā無你to̍h叫Nè-toh。」<br>Hit隻ìn講：「M̄-tio̍h。」尾á開始se̍h kah khah緊–ah。<br>「Èⁿ…。」Chit遍王后ê語氣變kah khah謹慎，講：「Án-ne to̍h是Mà-khoh。」<br>「M̄-tio̍h。」Hit隻話ìn了to̍h一直笑，一直笑，一直笑，尾溜iû-koh se̍h kah緊kah hông看bē清，koh來hit隻to̍h飛–走-ah。</font><br><br></p>\n<p><font size=5 color=#8E403A>Ông-hiō koh kóng: “Nā bô lí to̍h kiò Nè-toh.”<br>Hit chiah ìn kóng: “M̄-tio̍h.” Bóe-á khai-sí se̍h kah khah kín–ah.<br>“Èⁿ….” Chit piàn ông-hiō ê gí-khì piàn kah khah kín-sīn, kóng: “Án-ne to̍h sī Mà-khoh.”<br>“M̄-tio̍h.” Hit chiah ōe ìn liáu to̍h it-ti̍t chhiò, it-ti̍t chhiò, it-ti̍t chhiò, bóe-liu iû-koh se̍h kah kín kah hông khòaⁿ bē chheng, koh lâi hit chiah to̍h poe–cháu-ah.</font><br><br><br><p></p>\n<p><font size=5 color=#3F48CC>Well, when the King, her husband, came in, he was fine and pleased to see the five skeins all ready for him, for he was fond of his pretty wife.<br>“I shall not have to order your head off, my dear,” says he. “And I hope all the other days will pass as happily.” Then he said good-night and locked the door and left her.</font><br><br></p>\n<p><font size=5>等到in ang，王入來房間看ê時，看tio̍h 5 khûn紗á已經lóng紡好–ah，王真歡喜，實在講，伊的確真kah意伊ê súi-bó͘。<br>王講：「貼心–ê，án-ne我m̄免叫人斬你ê頭–ā，我真ǹg望sòa–落-來ta̍k日lóng ē-tàng像今á日kāng款順sī。」Koh來王to̍h kā王后seh boán安，kā門鎖–起-來了後，人to̍h離開。</font><br><br></p>\n<p><font size=5 color=#8E403A>Tán kàu in ang, ông ji̍p-lâi pâng-keng khòaⁿ ê sî, khòaⁿ tio̍h 5 khûn se-á í-keng lóng pháng-hó–ah, ông chin hoaⁿ-hí, si̍t-chāi kóng, i tek-khak chin kah-ì i ê súi-bó͘.<br>Ông kóng: “Tah-sim–ê, án-ne góa m̄-bián kiò lâng chām lí ê thâu–ā, góa chin ǹg-bāng sòa–lo̍h-lâi ta̍k-ji̍t lóng ē-tàng chhiūⁿ kin-á-ji̍t kāng-khoán sūn-sī.” Koh lâi ông to̍h kā ông-hiō seh boán-an, kā mn̂g só–khí-lâi liáu-āu, lâng to̍h lī-khui.</font><br><br><br><p></p>\n<p><font size=5 color=#3F48CC>But next morning they brought her fresh flax and even more delicious foods. And the small, little, black Thing came knocking at the window and stuck out its beautiful toes and twirled its tail faster and faster, and took away the bundle of flax and brought it back all spun into five skeins by evening.<br>Then That made her guess three times what That’s name was; but she could not guess right, and That laughed and laughed and laughed as it flew away.</font><br><br></p>\n<p><font size=5>M̄-koh，隔轉工早起，in kāng款koh送tú割–落-來ê亞麻hâm koh khah好食ê食物來。Hit隻，烏烏koh細細隻hit隻，iû-koh來lòng窗á門，kā伊súi-súi ê脚尾chhun–出-來，尾á kho̍k-kho̍k se̍h，koh jú se̍h jú緊，sòa–lòe to̍h kā亞麻the̍h–走。到下暗ê時，kāng款kā紡好ê 5 khûn紗á交–轉-來。<br>Koh來hit隻to̍h叫王后ài ioh伊ê名，m̄-koh王后mā是ioh lóng無。Hit隻to̍h直直笑，一直笑，ná笑ná飛kah無khoàiⁿ。</font><br><br></p>\n<p><font size=5 color=#8E403A>M̄-koh, keh-tńg-kang chái-khí, in kāng-khoán koh sàng tú koah–lo̍h-lâi ê a-môa hâm koh khah hó-chia̍h ê chia̍h-mi̍h lâi. Hit chiah, o͘-o͘ koh sè-sè-chiah hit chiah, iû-koh lâi lòng thang-á-mn̂g, kā i súi-súi ê kha-bóe chhun–chhut-lâi, bóe-á kho̍k-kho̍k se̍h, koh jú se̍h jú kín, sòa–lòe to̍h kā a-môa the̍h–cháu. Kàu e-àm ê sî, kāng-khoán kā pháng hó ê 5 khûn se-á kau–tńg-lâi.<br>Koh lâi hit chiah to̍h kiò ông-hiō ài ioh i ê miâ, m̄-koh ông-hiō mā sī ioh lóng bô. Hit chiah to̍h ti̍t-ti̍t-chhiò, it-ti̍t-chhiò, ná chhiò ná poe kah bô khoàiⁿ.</font><br><br><br><p></p>\n<p><font size=5 color=#3F48CC>Now every morning and evening the same thing happened, and every evening she had her three guesses; but she never guessed right. And every day the small, little, black Thing laughed louder and louder and smirked more and more, and looked at her quite maliceful out of the corners of its eyes until she began to get frightened, and instead of eating all the fine foods left for her, spent the day in trying to think of names to say. But she never hit upon the right one.</font><br><br></p>\n<p><font size=5>Koh再來，ta̍k日ê早時kah下暗lóng是kāng款ê tāi-chì，ta̍k暗王后lóng ē-tàng ioh 3遍，m̄-koh王后從來to m̄-bat ioh–tio̍h。日子1工1工過，hit隻，烏烏koh細細隻hit隻，jú笑jú大聲，笑ê款mā jú來jú囂俳，koh使chhoa̍h目邪氣邪氣teh看王后，看kah王后驚kah ē起畏寒。王后漸漸漸漸to̍h無kā chhoân hō͘–伊ê食物食了了，開始kui工lóng teh想看koh有siáⁿ名thang ioh，總是伊lóng m̄-bat ioh–tio̍h-過。</font><br><br></p>\n<p><font size=5 color=#8E403A>Koh chài lâi, ta̍k-ji̍t ê chái-sî kah e-àm lóng sī kāng-khoán ê tāi-chì, ta̍k àm ông-hiō lóng ē-tàng ioh 3 piàn, m̄-koh ông-hiō chiông-lâi to m̄-bat ioh–tio̍h. Ji̍t-chí 1 kang 1 kang kòe, hit chiah, o͘-o͘ koh sè-sè-chiah hit chiah, jú chhiò jú tōa-siaⁿ, chhiò ê khoán mā jú lâi jú hiau-pai, koh sái-chhoa̍h-ba̍k siâ-khì siâ-khì teh khòaⁿ ông-hiō, khòaⁿ kah ông-hiō kiaⁿ kah ē khí ùi-kôaⁿ. Ông-hiō chiām-chiām chiām-chiām to̍h bô kā chhoân hō͘–i ê chia̍h-mi̍h chia̍h-liáu-liáu, khai-sí kui kang lóng teh siūⁿ khòaⁿ koh ū siáⁿ miâ thang ioh, chóng-sī i lóng m̄-bat ioh–tio̍h-kòe.</font><br><br><br><p></p>\n<p><font size=5 color=#3F48CC>So it came to the last day of the month but one, and when the small, little, black Thing arrived in the evening with the five skeins of flax all ready spun, it could hardly say for smirking:<br>“Ain’t you got That’s name yet?”<br>So says she—for she had been reading her Bible:<br>“Is That Nicodemus?”<br>“No, it ain’t,” says That, and twirled its tail faster than you could see.</font><br><br></p>\n<p><font size=5>日子過tio̍h chiâⁿ緊，chit-má已經是期限前1日ê暗暝，hit隻，烏烏koh細細隻hit隻，kā 5 khûn紗á交–轉-來ê時，笑kah siuⁿ thiòng siuⁿ春風，笑kah連話to kiōng-kiōng-beh講bē –出-來-ah。<br>「你想tio̍h我ê名bē？」<br>王后最近lóng teh讀伊ê聖經，to̍h ka ìn講：<br>「你kám叫做尼哥底母(Nî-ko-tí-bó͘)？」<br>「M̄ tio̍h。」Hit隻leh ìn ê時，尾溜iû-goân se̍h kah真緊，緊kah hō͘人lóng看bē清。</font><br><br></p>\n<p><font size=5 color=#8E403A>Ji̍t-chí kòe tio̍h chiâⁿ kín, chit-má í-keng sī kî-hān chêng 1 ji̍t ê àm-mî, hit chiah, o͘-o͘ koh sè-sè-chiah hit chiah, kā 5 khûn se-á kau–tńg-lâi ê sî, chhiò kah siuⁿ thiòng siuⁿ chhun-hong, chhiò kah liân ōe to kiōng-kiōng-beh kóng bē –chhut-lâi-ah.<br>“Lí siūⁿ tio̍h góa ê miâ bē?”<br>Ông-hiō chòe-kīn lóng teh tha̍k i ê Sèng-keng, to̍h ka ìn kóng:<br>“Lí kám kiò-chò Nî-ko-tí-bó͘?”<br>“M̄ tio̍h.” Hit chiah leh ìn ê sî, bóe-liu iû-goân se̍h kah chin kín, kín kah hō͘ lâng lóng khòaⁿ bē chheng.</font><br><br><br><p></p>\n<p><font size=5 color=#3F48CC>“Is That Samuel?” says she all of a flutter.<br>“No, it ain’t, my beauty,” chuckles That, looking maliceful.<br>“Well—is That Methuselah?” says she, inclined to cry.<br>Then That just fixes her with eyes like a coal a-fire, and says, “No, it ain’t that neither, so there is only to-morrow night and then you’ll be mine, my beauty.”<br>And away the small, little, black Thing flew, its tail twirling and whisking so fast that you couldn’t see it.</font><br><br></p>\n<p><font size=5>「你kám號做撒母耳(Sat-bú-ní)？」王后ná問soah ná緊張。<br>「M̄ tio̍h lah美人！」Hit隻leh ìn ê時笑kah真卑鄙。<br>「Ah nā無，你kám叫做瑪土撒拉(Má-thó͘-sat-la̍h)？」王后teh ìn話ê時已經kiōng beh哭–出-來-ah。<br>Chit時，hit隻to̍h用伊親像燒kah赤khia̍t-khia̍t ê土炭ê目睭kā王后chîn，koh講：「M̄-tio̍h，che mā m̄ tio̍h，só͘-pái，你kan-na chhun  bîn-á-àm ê機會niâ，koh來你to̍h是我ê–ā，美人á。」講soah，hit隻，烏烏koh細細隻hit隻to̍h飛–走-ah，尾溜koh se̍h kah有夠緊，kiōng-kiōng-beh hông看無–ā。</font><br><br></p>\n<p><font size=5 color=#8E403A>“Lí kám hō-chò Sat-bú-ní?” Ông-hiō ná mn̄g soah ná kín-tiuⁿ.<br>“M̄ tio̍h lah bí-jîn!” Hit chiah leh ìn ê sî chhiò kah chin pi-phí.<br>“Ah nā bô, lí kám kiò-chò Má-thó͘-sat-la̍h?” Ông-hiō teh ìn-ōe ê sî í-keng kiōng beh khàu–chhut-lâi-ah.<br>Chit sî, hit chiah to̍h iōng i chhin-chhiūⁿ sio kah chhiah-khia̍t-khia̍t ê thô͘-thòaⁿ ê ba̍k-chiu kā ông-hiō chîn, koh kóng: “M̄-tio̍h, che mā m̄ tio̍h, só͘-pái, lí kan-na chhun bîn-á-àm ê ki-hōe niâ, koh lâi lí to̍h sī góa ê–ā, bí-jîn-á.” Kóng soah, hit chiah, o͘-o͘ koh sè-sè-chiah hit chiah to̍h poe–cháu-ah, bóe-liu koh se̍h kah ū kàu kín, kiōng-kiōng-beh hông khòaⁿ bô–ā.</font><br><br><br><p></p>\n<p><font size=5 color=#3F48CC>Well, she felt so bad she couldn’t even cry; but she heard the King, her husband, coming to the door, so she made bold to be cheerful, and tried to smile when he said, “Well done, wife! Five skeins again! I shall not have to order your head off after all, my dear, of that I’m quite sure, so let us enjoy ourselves.” Then he bade the servants bring supper, and a stool for him to sit beside his Queen, and down they sat, lover-like, side by side.</font><br><br></p>\n<p><font size=5>王后實在心情有夠bái，bái kah連哭to哭bē –出-來，m̄-koh伊聽tio̍h in ang，王ùi門chia行óa–來，só͘-pái，伊振作–起-來，叫ka-tī to̍h堅強，tī王teh kah伊講話ê時，ngē ka kek ho͘ bî-bî-á笑。王講：「真好–lah，súi-bó͘！Kāng款是5 khûn紗á！看–起-來我是m̄免叫人kā你刣頭–ā，應該是án-ne無問題–lah，心愛–ê，咱來好好á享受–1-ē。」Sòa–lòe王吩咐使用人kā暗頓phâng–來，koh ke吩咐1 chiah椅頭á，thang hō͘伊ē-tàng坐tī王后ê身軀邊。In to̍h坐–leh，親像1對愛人á án-ne坐sio-óa。</font><br><br></p>\n<p><font size=5 color=#8E403A>Ông-hiō si̍t-chāi sim-chêng ū kàu bái, bái kah liân khàu to khàu bē –chhut-lâi, m̄-koh i thiaⁿ tio̍h in ang, ông ùi mn̂g chia kiâⁿ óa–lâi, só͘-pái, i chín-chok–khí-lâi, kiò ka-tī to̍h kian-kiông, tī ông teh kah i kóng-ōe ê sî, ngē ka kek ho͘ bî-bî-á chhiò. Ông kóng: “Chin hó–lah, súi-bó͘! Kāng-khoán sī 5 khûn se-á! Khòaⁿ–khí-lâi góa sī m̄-bián kiò lâng kā lí thâi-thâu–ā, èng-kai sī án-ne bô būn-tê–lah, sim-ài–ê, lán lâi hó-hó-á hiáng-siū–1-ē.” Sòa–lòe ông hoan-hù sú-iōng-lâng kā àm-tǹg phâng–lâi, koh ke hoan-hù 1 chiah í-thâu-á, thang hō͘ i ē-tàng chē tī ông-hiō ê sin-khu-piⁿ. In to̍h chē–leh, chhin-chhiūⁿ 1 tùi ài-jîn-á án-ne chē sio-óa.</font><br><br><br><p></p>\n<p><font size=5 color=#3F48CC>But the poor Queen could eat nothing; she could not forget the small, little, black Thing. And the King hadn’t eaten but a mouthful or two when he began to laugh, and he laughed so long and so loud that at last the poor Queen, all lackadaisical as she was, said:<br>“Why do you laugh so?”</font><br><br></p>\n<p><font size=5>M̄-koh可憐ê王后siáⁿ to食bē loeh，伊khah án-chóaⁿ to̍h無才調kā hit隻，烏烏koh細細隻hit隻放ho͘ bē記。王kan-na食幾嘴á to̍h開始笑，笑kah真大聲koh真久，sui-bóng王后是心情有夠鬱卒，m̄-koh mā是kā王問講：<br>「你是為怎樣笑kah chiah歡喜？」</font><br><br></p>\n<p><font size=5 color=#8E403A>M̄-koh khó-liân ê ông-hiō siáⁿ to chia̍h bē loeh, i khah án-chóaⁿ to̍h bô châi-tiāu kā hit chiah, o͘-o͘ koh sè-sè-chiah hit chiah pàng ho͘ bē-kì. Ông kan-na chia̍h kúi-chhùi-á to̍h khai-sí chhiò, chhiò kah chin tōa-siaⁿ koh chin kú, sui-bóng ông-hiō sī sim-chêng ū kàu ut-chut,  m̄-koh mā sī kā ông mn̄g kóng:<br>“Lí sī ūi-chóaⁿ-iūⁿ chhiò kah chiah hoaⁿ-hí?”</font><br><br><br><p></p>\n<p><font size=5 color=#3F48CC>“At something I saw to-day, my love,” says the King. “I was out a-hunting, and by chance I came to a place I’d never been in before. It was in a wood, and there was an old chalk-pit there, and out of the chalk-pit there came a queer kind of a sort of a humming, bumming noise. So I got off my hobby to see what made it, and went quite quiet to the edge of the pit and looked down. And what do you think I saw? The funniest, queerest, smallest, little, black Thing you ever set eyes upon. And it had a little spinning-wheel and it was spinning away for dear life, but the wheel didn’t go so fast as its tail, and that span round and round—ho-ho-ha-ha!—you never saw the like. And its little feet had buckled shoes and bows on them, and they went up and down in a desperate hurry. And all the time that small, little, black Thing kept bumming and booming away at these words:</font><br><br></p>\n<p><font size=5>王ìn講：「心愛–ê，今á日我去看tio̍h 1件kài趣味ê tāi-chì，我to̍h去phah獵m̄，無張無tî去到1 ê我m̄-bat去–過ê所在，he是tī樹林á–ni̍h，有1 ê éng過挖白墡土留–落-來ê khang，he khang–ni̍h有1 ê ng-ng叫，奇怪ê聲。Só͘-pái我to̍h落馬，bi去pōng-khang口，to̍h是beh看是啥teh出聲。你kám ioh ē tio̍h我去看tio̍h啥？凡勢是世間siāng笑詼，siāng古怪，siāng細隻koh烏烏ê物á。伊hoⁿh，有1 tâi細隻á ê紡車，伊下性命teh紡，m̄-koh he紡車teh紡ê速度，koh無伊ka-tī ê尾溜teh se̍h hiah緊。He尾溜se̍h kah有影siáu緊！Ho͘h ho͘h hah hah！你一定m̄-bat看過chit款物件–lah！而且hoⁿh，伊he細細ki-á ê脚，koh穿1雙有khian-á ê鞋，頂面koh有1 ê chiŭ-chiú neh，伊ná tī hia拚勢la̍p紡車，嘴koh se̍h-se̍h唸，唸kah hng-hng叫，伊講：</font><br><br></p>\n<p><font size=5 color=#8E403A>Ông ìn kóng: “Sim-ài–ê, kin-á-ji̍t góa khì khòaⁿ tio̍h 1 kiāⁿ kài chhù-bī ê tāi-chì, góa to̍h khì phah-la̍h m̄, bô-tiuⁿ-bô-tî khì-kàu 1 ê góa m̄-bat khì–kòe ê só͘-chāi, he sī tī chhiū-nâ-á–ni̍h, ū 1 ê éng-kòe ó͘ pe̍h-siān-thô͘ lâu–lo̍h-lâi ê khang, he khang–ni̍h ū 1 ê ng-ng kiò, kî-koài ê siaⁿ. Só͘-pái góa to̍h lo̍h-bé, bi khì pōng-khang kháu, to̍h sī beh khòaⁿ sī siáⁿ teh chhut-siaⁿ. Lí kám ioh ē tio̍h góa khì khòaⁿ tio̍h siáⁿ? Hoān-sè sī sè-kan siāng chhiò-khoe, siāng kó͘-koài, siāng sè-chiah koh o͘-o͘ ê mi̍h-á. I hoⁿh, ū 1 tâi sè-chiah-á ê pháng-chhia, i hē sìⁿ-miā teh pháng, m̄-koh he pháng-chhia teh pháng ê sok-tō͘, koh bô i ka-tī ê bóe-liu teh se̍h hiah kín. He bóe-liu se̍h kah ū-iáⁿ siáu kín! Ho͘h ho͘h hah hah! Lí it-tēng m̄-bat khòaⁿ-kòe chit khoán mi̍h-kiāⁿ–lah! Jî-chhiáⁿ hoⁿh, i he sè-sè-ki-á ê kha, koh chhēng 1 siang ū khian-á ê ê, téng-bīn koh ū 1 ê chiŭ-chiú neh, i ná tī hia piàⁿ-sè la̍p pháng-chhia, chhùi koh se̍h-se̍h liām, liām kah hng-hng kiò, i kóng:</font><br><br><br><p></p>\n<p><font size=5 color=#3F48CC>“Name me, name me not,<br>Who’ll guess it’s Tom-Tit-Tot.”<br>Well, when she heard these words the Queen nearly jumped out of her skin for joy; but she managed to say nothing, but ate her supper quite comfortably.</font><br><br></p>\n<p><font size=5>「我ê名，ioh有–無，<br>Siáng知我叫Thóm-Thit-Thok。」<br>王后聽tio̍h chit kóa話，歡喜kah kiōng beh peh起來跳，m̄-koh伊硬kā忍–leh，啥to無koh講，kan-na真自然án-ne， kā伊ê暗頓食kah soah。</font><br><br></p>\n<p><font size=5 color=#8E403A>“Góa ê miâ, ioh ū–bô,<br>Siáng chai góa kiò Thóm-Thit-Thok.”<br>Ông-hiō thiaⁿ tio̍h chit kóa ōe, hoaⁿ-hí kah kiōng beh peh khí-lâi thiàu, m̄-koh i ngē kā jím–leh, siáⁿ to bô koh kóng, kan-na chin chū-jiân án-ne, kā i ê àm-tǹg chia̍h kah soah.</font><br><br><br><p></p>\n<p><font size=5 color=#3F48CC>And she said no word when next morning the small, little, black Thing came for the flax, though it looked so gleeful and maliceful that she could hardly help laughing, knowing she had got the better of it. And when night came and she heard that knocking against the window-panes, she put on a wry face, and opened the window slowly as if she was afraid. But that Thing was as bold as brass and came right inside, grinning from ear to ear. And oh, my goodness! how That’s tail was twirling and whisking!</font><br><br></p>\n<p><font size=5>隔轉工早起，hit隻，烏烏koh細細隻hit隻來the̍h亞麻ê時，王后kek tiām-tiām啥to無講，sui-bóng講hit隻看–起-來實在真囂俳koh惡毒，害伊險á笑–出-來，因為伊早to̍h知影ka-tī已經佔贏–ā。一直到下暗伊去聽tio̍h有人teh lòng窗á ê時，伊to̍h刁工kek 1 ê苦瓜面，拖–leh拖–leh chiah kā窗á開–開，kài-sêng真驚惶ê形 。Hit隻mā真大膽，直直to̍h ùi窗á門lòng–入-來，koh笑kah嘴á li̍h-sai-sai，實在有影有夠春風。Hó͘！伊ê尾溜koh se̍h kah有夠緊，iû-koh kiōng-kiōng-beh hông看無–ā！</font><br><br></p>\n<p><font size=5 color=#8E403A>Keh-tńg-kang chái-khí, hit chiah, o͘-o͘ koh sè-sè-chiah hit chiah lâi the̍h a-môa ê sî, ông-hiō kek tiām-tiām siáⁿ to bô kóng, sui-bóng kóng hit chiah khòaⁿ–khí-lâi si̍t-chāi chin hiau-pai koh ok-to̍k, hāi i hiám-á chhiò–chhut-lâi, in-ūi i chá to̍h chai-iáⁿ ka-tī í-keng chiàm-iâⁿ–ā. It-ti̍t kàu e-àm i khì thiaⁿ tio̍h ū lâng teh lòng thang-á ê sî, i to̍h thiau-kang kek 1 ê khó͘-koe-bīn, thoa–leh thoa–leh chiah kā thang-á khui–khui, kài-sêng chin kiaⁿ-hiâⁿ ê hêng. Hit chiah mā chin tōa-táⁿ, ti̍t-ti̍t to̍h ùi thang-á-mn̂g lòng–ji̍p-lâi, koh chhiò kah chhùi-á li̍h-sai-sai, si̍t-chāi ū-iáⁿ ū kàu chhun-hong. Hó͘! I ê bóe-liu koh se̍h kah ū kàu kín, iû-koh kiōng-kiōng-beh hông khòaⁿ bô–ā!</font><br><br><br><p></p>\n<p><font size=5 color=#3F48CC>“Well, my beauty,” says That, giving her the five skeins all ready spun, “what’s my name?”<br>Then she put down her lip, and says, tearful like, “Is—is—That—Solomon?”<br>“No, it ain’t,” laughs That, smirking out of the corner of That’s eye. And the small, little, black Thing came further into the room.</font><br><br></p>\n<p><font size=5>Hit隻ná kā 5 khûn紗á tu hō͘王后ná講：「好–lah，美人，到底我叫做啥物名？」<br>王后bih嘴，目屎含目墘講：「Kám…，kám…，你kám叫做所羅門(Só͘-lô-bûn)？ 」<br>「M̄-tio̍h。」Hit隻笑笑á kā王后ìn，用目尾kā王后chîn，眼神mā jú來jú囂俳。Koh來hit隻，烏烏koh細細隻hit隻jú行jú óa–來。</font><br><br></p>\n<p><font size=5 color=#8E403A>Hit chiah ná kā 5 khûn se-á tu hō͘ ông-hiō ná kóng: “Hó–lah, bí-jîn tàu-té góa kiò-chò siáⁿ-mih miâ?”<br>Ông-hiō bih chhùi, ba̍k-sái kâm ba̍k-kîⁿ kóng: “Kám…, kám…, lí kám kiò-chò Só͘-lô-bûn?”<br>“M̄-tio̍h.” Hit chiah chhiò-chhiò-á kā ông-hiō ìn, iōng ba̍k-bóe kā ông-hiō chîn, gán-sîn mā jú lâi jú hiau-pai. Koh lâi hit chiah. o͘-o͘ koh sè-sè-chiah hit chiah jú kiâⁿ jú óa–lâi.</font><br><br><br><p></p>\n<p><font size=5 color=#3F48CC>So she tried again—and this time she seemed hardly able to speak for fright.<br>“Well—is That—Zebedee?” she says.<br>“No, it ain’t,” cried the impet, full of glee. And it came quite close and stretched out its little black hands to her, and O-oh, its tail…!!!</font><br><br></p>\n<p><font size=5>王后koh來to̍h beh ioh第2遍，chit遍伊kán-ná驚kah話lóng講bē好勢–ah，王后講：「無…，無你kám是號做西庇太(Se-pí-thài)？」<br>「M-tio̍h，m̄ tio̍h–ah。」Hit隻thiòng kah喝–出-來，koh笑kah有夠歡喜。伊已經óa kah koh jú近–ā，koh kā伊細細ki-á，烏烏ê手向王后chhun–過-去，koh有伊ê尾á…，我pē ôe！</font><br><br></p>\n<p><font size=5 color=#8E403A>Ông-hiō koh lâi to̍h beh ioh tē 2 piàn, chit piàn i kán-ná kiaⁿ kah ōe lóng kóng bē hó-sè–ah, ông-hiō kóng: “Bô…, bô lí kám sī hō-chò Se-pí-thài?”<br>“M-tio̍h, m̄ tio̍h–ah.” Hit chiah thiòng kah hoah–chhut-lâi, koh chhiò kah ū-kàu hoaⁿ-hí. I í-keng óa kah koh jú kīn–ā, koh kā i sè-sè ki-á, o͘-o͘ ê chhiú hiòng ông-hiō chhun–kòe-khì, koh ū i ê bóe-á…, góa pē ôe!</font><br><br><br><p></p>\n<p><font size=5 color=#3F48CC>“Take time, my beauty,” says That, sort of jeering like, and its small, little, black eyes seemed to eat her up. “Take time! Remember! next guess and you’re mine!” Well, she backed just a wee bit from it, for it was just horrible to look at; but then she laughed out and pointed her finger at it and said, says she:</font><br><br></p>\n<p><font size=5>「美人ah，ta̍uh-ta̍uh-á來–lah。」Hit隻講ê chit句話聽–起-來袂輸ná像leh ka ge，伊he細細lúi-á ê目睭，teh看王后ê眼神to̍h袂輸是beh ka拆食落腹kāng款。Hit隻koh補1句講：「Ta̍uh-ta̍uh-á來，你to̍h ài ē記–lih，你koh ioh 1遍了後，你to̍h是我ê–ā。」Hit隻看–起-來實在siuⁿ恐怖，王后chŏaⁿ小退1步，m̄-koh，sòa–lòe王后to̍h hiông-hiông笑–出-來，指頭á比hit隻講：</font><br><br></p>\n<p><font size=5 color=#8E403A>“Bí-jîn ah, ta̍uh-ta̍uh-á lâi–lah.” Hit chiah kóng ê chit kù ōe thiaⁿ–khí-lâi bōe-su ná chhiūⁿ leh ka ge, i he sè-sè-lúi-á ê ba̍k-chiu, teh khòaⁿ ông-hiō ê gán-sîn to̍h bōe-su sī beh ka thiah-chia̍h-lo̍h-pak kāng-khoán. Hit chiah koh pó͘ 1 kù kóng: “Ta̍uh-ta̍uh-á lâi, lí to̍h ài ē-kì–lih, lí koh ioh 1 piàn liáu-āu, lí to̍h sī góa ê–ā.” Hit chiah khòaⁿ–khí-lâi si̍t-chāi siuⁿ khióng-pò͘, ông-hiō chŏaⁿ sió thè 1 pō͘, m̄-koh, sòa–lòe ông-hiō to̍h hiông-hiông chhiò–chhut-lâi, chéng-thâu-á pí hit chiah kóng:</font><br><br><br><p></p>\n<p><font size=5 color=#3F48CC>“Name me, name me not,<br>Your name is<br>Tom<br>TIT<br>TOT.”</font><br><br></p>\n<p><font size=5>「我ê名，ioh有–無，<br>你ê名是<br>Thóm<br>Thit<br>Thok」</font><br><br></p>\n<p><font size=5 color=#8E403A>“Góa ê miâ, ioh ū–bô,<br>lí ê miâ sī<br>Thóm<br>Thit<br>Thok”</font><br><br><br><p></p>\n<p><font size=5 color=#3F48CC>And you never heard such a shriek as that small, little, black Thing gave out. Its tail dropped down straight, its feet all crumpled up, and away That flew into the dark, and she never saw it no more.<br>And she lived happy ever after with her husband, the King.</font><br><br></p>\n<p><font size=5>Hit隻，烏烏koh細細隻hit隻，ki 1聲有夠大聲koh有夠鑿耳，你thàu世人to̍h m̄-bat聽過chit種聲。伊ê尾溜無koh se̍h–ah，to̍h án-ne直直sôe–落-來，脚mā khiû–起-來，bōe輸消風–去án-ne，sòa–lòe hit隻to̍h飛ùi烏暗–ni̍h，自hit時開始，王后to̍h m̄-bat koh看過hit隻。<br>To̍h án-ne，王后to̍h kah in ang，王，2 ê人鬥陣過in幸福快樂ê日子–ah。</font><br><br></p>\n<p><font size=5 color=#8E403A>Hit chiah, o͘-o͘ koh sè-sè-chiah hit chiah, ki 1 siaⁿ ū kàu tōa-siaⁿ koh ū kàu chha̍k-hīⁿ, lí thàu-sì-lâng to̍h m̄-bat thiaⁿ-kòe chit chióng siaⁿ. I ê bóe-liu bô koh se̍h–ah, to̍h án-ne ti̍t-ti̍t sôe–lo̍h-lâi, kha mā khiû–khí-lâi, bōe-su siau-hong–khì án-ne, sòa–lòe hit chiah to̍h poe ùi o͘-àm–ni̍h, chū hit sî khai-sí, ông-hiō to̍h m̄-bat koh khòaⁿ kòe hit chiah.<br>To̍h án-ne, ông-hiō to̍h kah in ang, ông, 2 ê lâng tàu-tīn kòe in hēng-hok khoài-lo̍k ê ji̍t-chí–ah.</font><br><br><br><p></p>\n","categories":["英國囡仔古"],"tags":["Tâi-gí","台語","Tâi-bûn","台文","Eng-kok gín-á-kó͘","英國囡仔古","TOM-TIT-TOT","Thóm-Thit-Thok"]},{"title":"【英國Gín-á古】金鼻薰Kheh-á上集︱The Golden Snuff-Box Part 1","url":"/%5Bobject%20Object%5D/ukkidstory04/","content":"<p><a href=\"https://youtu.be/GykohPB6LNE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/05a288e9-089a-44cb-807d-57371246dbf4\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5CH6nRGWNapUsRvLr2pI9M\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KksJGa0zA0QQNBjzrV\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E8%8B%B1%E5%9C%8Bg%C3%ADn-%C3%A1%E5%8F%A4-%E9%87%91%E9%BC%BB%E8%96%B0kheh-%C3%A1%E4%B8%8A%E9%9B%86-the-golden-snuff-box-part-1/id1730745763?i=1000679337329\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=6 color=#3F48CC>THE GOLDEN SNUFF-BOX</font><br><font size=5 color=#3F48CC>Once upon a time, and a very good time too, though it was not in my time, nor your time, nor for the matter of that in any one’s time, there lived a man and a woman who had one son called Jack, and he was just terribly fond of reading books. He read, and he read, and then, because his parents lived in a lonely house in a lonely forest and he never saw any other folk but his father and his mother, he became quite crazy to go out into the world and see charming princesses and the like.</font><br><br></p>\n<p><font size=6>金鼻薰Kheh-á</font><br><font size=5>眞久真久進前，有1 ê真好ê時代，sui-bóng講he m̄是我ê時代，mā m̄是你ê時代，凡勢beh認真ka計較，he mā無算是任何人ê時代。Tī hit時，有1對ang-á-bó͘，in有1 ê hāu生，名號做Jia̍k。Jia̍k真愛看冊，伊tiāⁿ-tiāⁿ看，時常看，不時to̍h leh看。因為in爸母to tòa tī稀微ê深山林內koh內底á內底ê 1間孤間厝，伊m̄-bat見過爸母以外ê任何人。Só͘-pái，伊變kah足期待去外口ê花花世界行行看看–leh，去看迷人ê公主，a̍h是講親像chit款ê tāi-chì。 </font><br><br></p>\n<p><font size=6 color=#8E403A>Kim phīⁿ-hun Kheh-á</font><br><font size=5 color=#8E403A>Chin-kú chin-kú chìn-chêng, ū 1 ê chin-hó ê sî-tāi, sui-bóng kóng he m̄-sī góa ê sî-tāi, mā m̄-sī lí ê sî-tāi, hoān-sè beh jīn-chin ka kè-kàu, he mā bô sǹg-sī jīm-hô-lâng ê sî-tāi. Tī hit-sî, ū 1 tùi ang-á-bó͘, in ū 1 ê hāu-seⁿ, miâ hō-chò Jia̍k. Jia̍k chin ài khòaⁿ chheh, i tiāⁿ-tiāⁿ khòaⁿ, sî-siông khòaⁿ, put-sî to̍h leh khòaⁿ. In-ūi in pē-bú to tòa tī hi-bî ê chhim-soaⁿ-nâ-lāi koh lāi-té-á lāi-té ê 1 keng ko͘-keng-chhù, i m̄-bat kìⁿ-kòe pē-bú í-gōa ê jīm-hô-lâng. Só͘-pái, i piàn kah chiok kî-thāi khì gōa-kháu ê hoa-hoa-sè-kài kiâⁿ-kiâⁿ khòaⁿ-khòaⁿ–leh, khì khòaⁿ bê-lâng ê kong-chú, a̍h-sī kóng chhin-chhiūⁿ chit-khoán ê tāi-chì.</font><br><br><br><p></p>\n<p><font size=5 color=#3F48CC>So one day he told his mother he must be off, and she called him an air-brained addle-pate, but added that, as he was no use at home, he had better go seek his fortune. Then she asked him if he would rather take a small cake with her blessing to eat on his journey, or a large cake with her curse? Now Jack was a very hungry lad, so he just up and said:<br>“A big cake, if you please, ‘m.”</font><br><br></p>\n<p><font size=5>有1工，Jia̍k kā in老母講伊ài出發–ah，in老母to̍h ka唸講，伊是1 ê頭殼空空ê giàn頭，m̄-koh in老母mā講，伊tī厝–ni̍h ûn-ná無啥路用，不如去外面chhōe看有啥物好khang–ê-無，sòa–lòe in老母to̍h ka問講，伊是想beh chah 1粒細粒á ê雞卵糕tī路–ni̍h食，阿母mā ē kā伊祝福，a̍h是講，想beh chah 1粒大粒–ê去，m̄-koh阿母ē kā伊咒讖？Jia̍k是1 ê chiok gâu iau ê少年á，伊規氣to̍h kā in老母ìn講：<br>「阿母–á，我beh大粒–ê，勞煩–你。」</font><br><br></p>\n<p><font size=5 color=#8E403A>Ū 1 kang, Jia̍k kā in lāu-bú kóng i ài chhut-hoat–ah, in lāu-bú to̍h ka liām kóng, i sī 1 ê thâu-khak khang-khang ê giàn-thâu, m̄-koh in lāu-bú mā kóng, i tī chhù–ni̍h ûn-ná bô siáⁿ lō͘-iōng, put-jû khì gōa-bīn chhōe khòaⁿ ū siáⁿ-mih hó-khang–ê-bô, sòa–lòe in lāu-bú to̍h ka mn̄g kóng, i sī siūⁿ beh chah 1 lia̍p sè-lia̍p-á ê ke-nn̄g-ko tī lō͘–ni̍h chia̍h, a-bú mā ē kā i chiok-hok, a̍h-sī kóng, siūⁿ beh chah 1 lia̍p tōa-lia̍p–ê khì, m̄-koh a-bú ē kā i chiù-chhàm ? Jia̍k sī 1 ê chiok gâu iau ê siàu-liân-á, i kui-khì to̍h kā in lāu-bú ìn kóng: “A-bú–á, góa beh tōa-lia̍p–ê, lô-hoân–lí.” </font><br><br><br><p></p>\n<p><font size=5 color=#3F48CC>So his mother made a great big cake, and when he started she just off to the top of the house and cast malisons on him, till he got out of sight. You see she had to do it, but after that she sate down and cried.</font><br><br></p>\n<p><font size=5>Só͘-pái in老母to̍h去做1粒有夠大粒ê雞卵糕，tī in hāu生出發ê時，伊to̍h peh起lih厝尾頂一直kā伊咒讖，直直到Jia̍k已經行kah無khoàiⁿ人影。你mā知–lah，約束to̍h是約束，in老母mā是姑不將，m̄-koh，咒讖咒soah了後，伊坐–落-來to̍h哭–ah。</font><br><br></p>\n<p><font size=5 color=#8E403A>Sò͘-pái in lāu-bú to̍h khì chò 1 lia̍p ū kàu tōa-lia̍p ê ke-nn̄g-ko, tī in hāu-seⁿ chhut-hoat ê sî, i to̍h peh-khí-lih chhù-bóe-téng it-ti̍t kā i chiù-chhàm, ti̍t-ti̍t kàu Jia̍k í-keng kiâⁿ kah bô khoàiⁿ lâng-iáⁿ. Lí mā chai–lah, iok-sok to̍h-sī iok-sok, in lāu-bú mā-sī ko͘-put-chiong, m̄-koh, chiù-chhàm chiù soah liáu-āu, i chē–lo̍h-lâi to̍h khàu–ah.</font><br><br><br><p></p>\n<p><font size=5 color=#3F48CC>Well, Jack hadn’t gone far till he came to a field where his father was ploughing. Now the goodman was dreadfully put out when he found his son was going away, and still more so when he heard he had chosen his mother’s malison. So he cast about what to do to put things straight, and at last he drew out of his pocket a little golden snuff-box, and gave it to the lad, saying:</font><br><br></p>\n<p><font size=5>Jia̍k行無jōa遠，to̍h來到1 phiàn田地，in老爸tú好tī hia teh犁田。In老爸人真好，聽tio̍h講in kiáⁿ beh離開，心內是有夠艱苦，koh聽tio̍h講，in kiáⁿ kéng beh hō͘老母咒讖，koh khah食力。Só͘-pái in老爸想真久，想beh chhōe 1 ê ē-tàng挽回ê辦法，落尾，伊ùi lak袋á內gîm 1 ê細細ê-á，金á做ê鼻薰kheh-á，ka the̍h hō͘ Jia̍k，講：</font><br><br></p>\n<p><font size=5 color=#8E403A>Jia̍k kiâⁿ bô jōa hn̄g, to̍h lâi-kàu 1 phiàn chhân-tē, in lāu-pē tú-hó tī hia teh lê-chhân. In lāu-pē lâng chin-hó, thiaⁿ-tio̍h kóng in kiáⁿ beh lî-khui, sim-lāi sī ū-kàu kan-khó͘, koh thiaⁿ-tio̍h kóng, in kiáⁿ kéng beh hō͘ lāu-bú chiù-chhàm, koh khah chia̍h-la̍t. Só͘-pái in lāu-pē siūⁿ chin-kú, siūⁿ beh chhōe 1 ê ē-tàng bán-hôe ê pān-hoat, lo̍h-bóe, i ùi lak-tē-á lāi gîm 1 ê sè-sè-ê-á, kim-á chò ê phīⁿ-hun-kheh-á, ka the̍h hō͘ Jia̍k, kóng:</font><br><br><br><p></p>\n<p><font size=5 color=#3F48CC>“If ever you are in danger of sudden death you may open the box; but not till then. It has been in our family for years and years; but, as we have lived, father and son, quietly in the forest, none of us have ever been in need of help—perhaps you may.”<br>So Jack pocketed the golden snuff-box and went on his way.</font><br><br></p>\n<p><font size=5>Nā是講，你hiông-hiông去tú-tio̍h性命ê危險，你to̍h ē-tàng kā chit ê kheh-á開–開，mā kan-na tī hit時chiah ē-tàng開。Chit ê鼻薰kheh-á已經tī咱家族á傳真chē年–ā，m̄-koh to̍h是咱pē-á-kiáⁿ一直lóng tī深山林內tiām-tiām-á teh過日子，lóng無tú-tio̍h ài ka the̍h出來用ê時機，凡勢che你用ē tio̍h–lah。<br>Jia̍k to̍h kā hit ê金鼻薰kheh-á袋–leh，繼續上路–ā。</font><br><br></p>\n<p><font size=5 color=#8E403A>Nā sī kóng, lí hiông-hiông khì tú-tio̍h sìⁿ-miā ê gûi-hiám, lí to̍h ē-tàng kā chit ê kheh-á khui–khui, mā kan-na tī hit sî chiah ē-tàng khui. Chit ê phīⁿ-hun-kheh-á í-keng tī lán ka-cho̍k-á thoân chin chē nî–ā, m̄-koh to̍h sī lán pē-á-kiáⁿ it-ti̍t lóng tī chhim-soaⁿ-nâ-lāi tiām-tiām-á teh kòe ji̍t-chí, lóng bô tú-tio̍h ài ka the̍h chhut lâi iōng ê sî-ki, hoān-sè che lí iōng ē tio̍h–lah.<br>Jia̍k to̍h kā hit ê kim phīⁿ-hun-kheh-á tē–leh, kè-sio̍k chiūⁿ-lō͘–ā.</font><br><br><br><p></p>\n<p><font size=5 color=#3F48CC>Now, after a time, he grew very tired, and very hungry, for he had eaten his big cake first thing, and night closed in on him so that he could scarce see his way.</font><br><br></p>\n<p><font size=5>Jia̍k koh行1-chām-á了後，伊變kah有夠thiám koh有夠iau，soah m̄知影伊出發了後頭1 chân tāi-chì，to̍h是kā伊hit粒大粒雞卵糕食了了，taⁿ，天色已經變kah暗bong-bong，路mā差不多lóng看無–ā。</font><br><br></p>\n<p><font size=5 color=#8E403A>Jia̍k koh kiâⁿ 1-chām-á liáu-āu, i piàn kah ū kàu thiám koh ū kàu iau, soah m̄ chai-iáⁿ i chhut-hoat liáu-āu thâu 1 chân tāi-chì, to̍h sī kā i hit lia̍p tōa-lia̍p ke-nn̄g-ko chia̍h-liáu-liáu, taⁿ, thiⁿ-sek í-keng piàn kah àm-bong-bong, lō͘ mā chha-put-to lóng khòaⁿ bô–ā. </font><br><br><br><p></p>\n<p><font size=5 color=#3F48CC>But at last he came to a large house and begged board and lodging at the back door. Now Jack was a good-looking young fellow, so the maid-servant at once called him in to the fireside and gave him plenty good meat and bread and beer. And it so happened that while he was eating his supper the master’s gay young daughter came into the kitchen and saw him. So she went to her father and said that there was the prettiest young fellow she had ever seen in the back kitchen, and that if her father loved her he would give the young man some employment. Now the gentleman of the house was exceedingly fond of his gay young daughter, and did not want to vex her; so he went into the back kitchen and questioned Jack as to what he could do.</font><br><br></p>\n<p><font size=5>M̄-koh尾–á去hō͘伊行到1間大間厝宅，伊to̍h行去in ê後壁門，拜托人hō͘伊食kah tòa。Chit ê少年á Jia̍k，實在是生kah真緣投，só͘-pái hit間厝ê女僕sûi to̍h叫伊入去tī壁爐邊–á，koh hō͘伊真chē好食ê肉，pháng，iah koh有bì-luh。Mā真tú好，Jia̍k tng leh食暗頓ê時，hit間厝ê主人伊hit ê tng青春，個性活潑ê cha-bó͘-kiáⁿ來到灶脚，去看tio̍h Jia̍k。伊to̍h走去kā in老爸講，灶脚–ni̍h有1 ê緣投ê少年á，開天地to m̄-bat看過hiah緣投–ê，koh講，nā準講老爸有疼–伊，to̍h ài chhōe kóa穡頭hō͘ chit ê少年á做。Chit ê 家ê主人有影是真théng-sēng伊chit ê青春活潑ê cha-bó͘-kiáⁿ，無想beh chhek伊ê意，só͘-pái伊to̍h行去後壁灶脚，問Jia̍k ē-tàng做啥款ê khang-khòe。</font><br><br></p>\n<p><font size=5 color=#8E403A>M̄-koh bóe–á khì hō͘ i kiâⁿ kàu 1 keng tōa-keng chhù-the̍h, i to̍h kiâⁿ-khì in ê āu-piah-mn̂g, pài-thok lâng hō͘ i chia̍h kah tòa. Chit ê siàu-liân-á Jia̍k, si̍t-chāi sī seⁿ kah chin iân-tâu, só͘-pái hit keng chhù ê lú-po̍k sûi to̍h kiò i ji̍p-khì tī piah-lô͘-piⁿ–á, koh hō͘ i chin chē hó-chia̍h ê bah, pháng, iah koh ū bì-luh. Mā chin tú-hó, Jia̍k tng leh chia̍h àm-tǹg ê sî, hit keng chhù ê chú-lâng i hit ê tng chheng-chhun, kò-sèng hoa̍t-phoah ê cha-bó͘-kiáⁿ lâi-kàu chàu-kha, khì khòaⁿ tio̍h Jia̍k. I to̍h cháu-khì kā in lāu-pē kóng, chàu-kha–ni̍h ū 1 ê iân-tâu ê siàu-liân-á, khai thiⁿ-tē to m̄-bat khòaⁿ kòe hiah iân-tâu–ê, koh kóng, nā chún-kóng lāu-pē ū thiàⁿ–i, to̍h ài chhōe kóa sit-thâu hō͘ chit ê siàu-liân-á chò. Chit ê ke ê chú-lâng ū-iáⁿ sī chin théng-sēng i chit ê chheng-chhun hoa̍t-phoah ê cha-bó͘-kiáⁿ, bô siūⁿ beh chhek i ê ì, só͘-pái i to̍h kiâⁿ-khì āu-piah chàu-kha, mn̄g Jia̍k ē-tàng chò siáⁿ-khoán ê khang-khòe.</font><br><br><br><p></p>\n<p><font size=5 color=#3F48CC>“Anything,” said Jack gaily, meaning, of course, that he could do any foolish bit of work about a house.</font><br><br></p>\n<p><font size=5>「做你吩咐，」Jia̍k真a-sá-lih sûi to̍h kā主人án-ne應，當然伊ê意思是講，che厝內siáⁿ-mih lok–kò sok–kò ê khang-khòe，伊lóng無問題。</font><br><br></p>\n<p><font size=5 color=#8E403A>“Chòe lí hoan-hù,” Jia̍k chin a-sá-lih sûi to̍h kā chú-lâng án-ne ìn, tong-jiân i ê ì-sù sī kóng, che chhù-lāi siáⁿ-mih lok–kò sok–kò ê khang-khòe, i lóng bô būn-tê.</font><br><br><br><p></p>\n<p><font size=5 color=#3F48CC>But the gentleman saw a way of pleasing his gay young daughter and getting rid of the trouble of employing Jack; so he laughs and says, “If you can do anything, my good lad,” says he, “you had better do this. By eight o’clock to-morrow morning you must have dug a lake four miles round in front of my mansion, and on it there must be floating a whole fleet of vessels. And they must range up in front of my mansion and fire a salute of guns. And the very last shot must break the leg of the four-post bed on which my daughter sleeps, for she is always late of a morning!”</font><br><br></p>\n<p><font size=5>M̄-koh hit ê主人想–tio̍h-ê，是1 ê ē-tàng hō͘伊hit ê青春活潑ê chŏ͘-kiáⁿ歡喜，koh ē-tàng省麻煩，m̄免chhiàⁿ chit ê Jia̍k做khang-khòe ê辦法。伊to̍h笑笑á kā Jia̍k講：「Nā是啥lóng ē-sái，少年家，án-ne我kā你講，tī明á載早起8點進前，你ài tī我ê厝頭前挖1 ê湖，湖ê岸邊se̍h 1 liàn總–ê共–ê ài有4英里hiah長，he湖面頂koh ài有1隊軍艦tī hia，軍艦koh to̍h ài排列tī我ê厝宅頭前，放禮炮kă致敬，siāng尾彈–出-來ê hit粒砲，ài準準phah tio̍h goán chŏ͘-kiáⁿ眠床4支脚ê其中1支，thang hō͘伊精神，伊chiah bē像進前án-ne ta̍k工lóng睏siuⁿ òaⁿ！」</font><br><br></p>\n<p><font size=5 color=#8E403A>M̄-koh hit ê chú-lâng siūⁿ–tio̍h-ê, sī 1 ê ē-tàng hō͘ i hit ê chheng-chhun hoa̍t-phoah ê chŏ͘-kiáⁿ hoaⁿ-hí, koh ē-tàng séng mâ-hoân, m̄-bián chhiàⁿ chit ê Jia̍k chò khang-khòe ê pān-hoat. I to̍h chhiò-chhiò-á kā Jia̍k kóng: “Nā sī siáⁿ lóng ē-sái, siàu-liân-ke, án-ne góa kā lí kóng, tī bêng-á-chài chái-khí 8 tiám chìn-chêng, lí ài tī góa ê chhù thâu-chêng ó͘ 1 ê ô͘, ô͘ ê hōaⁿ-piⁿ se̍h 1 liàn chóng–ê kiōng–ê ài ū 4 eng-lí hiah tn̂g, he ô͘ bīn-téng koh ài ū 1 tūi kun-lām tī hia, kun-lām koh to̍h ài pâi-lia̍t tī góa ê chhù-the̍h thâu-chêng, pàng lé-phàu kă tì-kèng, siāng-bóe tôaⁿ–chhut-lâi ê hit lia̍p phàu, ài chún-chún phah tio̍h goán chŏ͘-kiáⁿ bîn-chhn̂g 4 ki kha ê kî-tiong 1 ki, thang hō͘ i cheng-sîn, i chiah bē chhiūⁿ chìn-chêng án-ne ta̍k-kang lóng khùn siuⁿ òaⁿ!”</font><br><br><br><p></p>\n<p><font size=5 color=#3F48CC>Well! Jack was terribly flabbergasted, but he faltered out:<br>“And if I don’t do it?”<br>“Then,” said the master of the house quite calmly, “your life will be the forfeit.”<br>So he bade the servants take Jack to a turret-room and lock the door on him.</font><br><br></p>\n<p><font size=5>Jia̍k聽主人講了驚kah真食力，m̄-koh ûn-ná ti-tí-tu̍h-tu̍h kā主人問講：<br>「Ah nā是我做bē到–leh？」<br>主人語氣真平靜ka應講：「Nā是án-ne，你ê性命to̍h ē無–去。」<br>Koh來，伊to̍h吩咐下脚手人kā Jia̍k chhōa去塔–ni̍h ê 1間房間，koh kā伊鎖tī房間–ni̍h。</font><br><br></p>\n<p><font size=5 color=#8E403A>Jia̍k thiaⁿ chú-lâng kóng liáu kiaⁿ kah chin chia̍h-la̍t, m̄-koh ûn-ná ti-tí-tu̍h-tu̍h kā chú-lâng mn̄g kóng:<br>“Ah nā sī góa chò bē kàu–leh?”<br>Chú-lâng gí-khì chin pêng-chēng ka ìn kóng: “Nā sī án-ne, lí ê sìⁿ-miā to̍h ē bô–khì.”<br>Koh-lâi, i to̍h hoan-hù ē-kha-chhiú-lâng kā Jia̍k chhōa khì thah–ni̍h ê 1 keng pâng-keng, koh kā i só tī pâng-keng–ni̍h.</font><br><br><br><p></p>\n<p><font size=5 color=#3F48CC>Well! Jack sate on the side of his bed and tried to think things out, but he felt as if he didn’t know b from a battledore, so he decided to think no more, and after saying his prayers he lay down and went to sleep. And he did sleep! When he woke it was close on eight o’clock, and he had only time to fly to the window and look out, when the great clock on the tower began to whirr before it struck the hour. And there was the lawn in front of the house all set with beds of roses and stocks and marigolds! Well! all of a sudden he remembered the little golden snuff-box.</font><br><br></p>\n<p><font size=5>Chit-má，Jia̍k坐tī眠床邊，想beh kā tú-chiah ê tāi-chì想ho͘清楚，m̄-koh伊mā是感覺ka-tī完全lóng sa無總，só͘-pái，伊決定beh放棄，無ài koh思考，伊to̍h開始睏前ê祈禱，祈禱soah to̍h倒落去睏，koh有影睏死–去！伊koh精神ê時，已經kiōng-beh 8點–ah，Jia̍k kan-na ē赴thang chông去窗á口hia看，kāng hit時間，塔頂ê大鐘已經teh hm-hm叫，差不多beh開始tân 8點ê鐘聲–a。厝頭前ê草埔á–ni̍h，lóng是發kah tīⁿ-tīⁿ ê玫瑰，紫羅蘭kah臭菊á。Chit時！伊chiah雄雄去想tio̍h hit ê細細ê-á ê金鼻薰kheh-á。</font><br><br></p>\n<p><font size=5 color=#8E403A>Chit-má, Jia̍k chē tī bîn-chhn̂g-piⁿ, siūⁿ beh kā tú-chiah ê tāi-chì siūⁿ ho͘ chheng-chhó, m̄-koh i mā sī kám-kak ka-tī oân-choân lóng sa-bô-cháng, só͘-pái, i koat-tēng beh hòng-khì, bô ài koh su-khó, i to̍h khai-sí khùn chêng ê kî-tó, kî-tó soah to̍h tó lo̍h-khì khùn, koh ū-iáⁿ khùn-sí–khì! I koh cheng-sîn ê sî, í-keng kiōng-beh 8 tiám–ah, Jia̍k kan-na ē-hù thang chông-khì thang-á-kháu hia khòaⁿ, kāng hit sî-kan, thah-téng ê tōa-cheng í-keng teh hm-hm-kiò, chha-put-to beh khai-sí tân 8 tiám ê cheng-siaⁿ–a. Chhù thâu-chêng ê chháu-po͘-á–ni̍h, lóng sī hoat kah tīⁿ-tīⁿ ê mûi-kùi, chí-lô-lân kah chhàu-kiok-á. Chit-sî! I chiah hiông-hiông khì siūⁿ tio̍h hit ê sè-sè-ê-á ê kim phīⁿ-hun-kheh-á.</font><br><br><br><p></p>\n<p><font size=5 color=#3F48CC>“I’m near enough to death,” quoth he to himself, as he drew it out and opened it.<br>And no sooner had he opened it than out hopped three funny little red men in red night-caps, rubbing their eyes and yawning; for, see you, they had been locked up in the box for years, and years, and years.</font><br><br></p>\n<p><font size=5>「我chit-má離死無jōa遠–ā。」Jia̍k ná唸，ná ka the̍h出來開–開。<br>伊tú ka開–開，kheh-á內to̍h sûi有3仙看–起-來笑詼笑詼ê紅人跳–出-來，細仙細仙，隨人koh lóng tì 1頂紅色ê睏帽，ná jôe目睭ná hah-hì。看–起-來to̍h是去hông關tī chin內底真chē年，真chē年，真chē年–ā。 </font><br><br></p>\n<p><font size=5 color=#8E403A>“Góa chit-má lî sí bô jōa hn̄g–ā.” Jia̍k ná liām, ná ka the̍h chhut-lâi khui–khui.<br>I tú ka khui–khui, kheh-á lāi to̍h sûi ū 3 sian khòaⁿ–khí-lâi chhiò-khoe chhiò-khoe ê âng-lâng thiàu–chhut-lâi, sè-sian sè-sian, sûi lâng koh lóng tì 1 téng âng-sek ê khùn-bō, ná jôe ba̍k-chiu ná hah-hì. Khòaⁿ–khí-lâi to̍h sī khì hông koaiⁿ tī chin lāi-té chin chē nî, chin chē nî, chin chē nî–ā.</font><br><br><br><p></p>\n<p><font size=5 color=#3F48CC>“What do you want, Master?” they said between their yawns. But Jack heard that clock a-whirring and knew he hadn’t a moment to lose, so he just gabbled off his orders. Then the clock began to strike, and the little men flew out of the window, and suddenly<br>Bang! bang! bang! bang! bang! bang!</font><br><br></p>\n<p><font size=5>He紅人iân-lō͘ hah-hì iân-lō͘問Jia̍k講：「主人，你想beh ài啥？」Chit時Jia̍k已經聽tio̍h大鐘teh hm-hm叫ê聲，伊知影時間已經真逼，連1-ē-á mā bē-tàng chhiân–tio̍h，伊to̍h像連珠炮án-ne，kā hit kóa命令lóng講–出-來。Koh來時鐘to̍h開始tân，hit 3仙紅人mā飛出窗á外，chit時hiông-hiông ──<br>Póng! Póng! Póng! Póng! Póng! Póng!</font><br><br></p>\n<p><font size=5 color=#8E403A>He âng-lâng iân-lō͘ hah-hì iân-lō͘ mn̄g Jia̍k kóng: “Chú-lâng, lí siūⁿ beh ài siáⁿ?” Chit-sî Jia̍k í-keng thiaⁿ tio̍h tōa-cheng teh hm-hm-kiò ê siaⁿ, i chai-iáⁿ sî-kan í-keng chin pek, liân 1-ē-á mā bē-tàng chhiân–tio̍h, i to̍h chhiūⁿ liân-chu-phàu án-ne, kā hit kóa bēng-lēng lóng kóng–chhut-lâi. Koh-lâi sî-cheng to̍h khai-sí tân, hit 3 sian âng-lâng mā poe chhut thang-á-gōa, chit sî hiông-hiông<br>Póng! Póng! Póng! Póng! Póng! Póng!</font><br><br><br><p></p>\n<p><font size=5 color=#3F48CC>Went the guns, and the last one must have broken the leg of the four-post bed, for there at the window was the gay young daughter in her nightcap, gazing with astonishment at the lake four miles round, with the fleet of vessels floating on it!</font><br><br></p>\n<p><font size=5>炮聲一直tân，siāng尾á 1炮百面是有kā四支脚ê眠床其中1脚phah斷–去，因為hit ê青春活潑ê cha-bó͘-kiáⁿ，chit-má tng khiā tī窗á邊，tì睏帽á，目睭thí kah有夠大kòng，teh看he pha 1 liàn-tńg ài 4英里ê湖，kah湖面頂ê艦隊，看kah kui-ê人lóng戇神–去。</font><br><br></p>\n<p><font size=5 color=#8E403A>Phàu-siaⁿ it-ti̍t tân, siāng bóe-á 1 phàu pah-bīn sī ū kā 4 ki kha ê bîn-chhn̂g kî-tiong 1 kha phah tn̄g–khì, in-ūi hit ê chheng-chhun hoa̍t-phoah ê cha-bó͘-kiáⁿ, chit-má tng khiā tī thang-á-piⁿ, tì khùn-bō-á, ba̍k-chiu thí kah ū kàu tōa kòng, teh khòaⁿ he pha 1 liàn-tńg ài 4 eng-lí ê ô͘, kah ô͘ bīn-téng ê lām-tūi, khòaⁿ kah kui-ê lâng lóng gōng-sîn–khì.</font><br><br><br><p></p>\n<p><font size=5 color=#3F48CC>And so did Jack! He had never seen such a sight in his life, and he was quite sorry when the three little red men disturbed him by flying in at the window and scrambling into the golden snuff-box.<br>“Give us a little more time when you want us next, Master,” they said sulkily. Then they shut down the lid, and Jack could hear them yawning inside as they settled down to sleep.</font><br><br></p>\n<p><font size=5>Jia̍k mā kāng款！伊kui世人to m̄-bat看過chit款光景，nā m̄是sòa–落-來hit 3仙紅人ùi窗á外飛–轉-來，beh peh入去金鼻薰kheh-á ê時去ka攪擾–tio̍h，伊koh感覺看無夠khùi–leh！<br>In 3仙激1 ê屎面講：「主人！你後遍nā需要–阮ê時，ài hō͘阮khah chē時間準備–leh-lah！」講soah，to̍h kā kheh-á關–起-來。Sòa–lòe Jia̍k to̍h聽tio̍h in tī kheh-á–ni̍h hah-hì，準備beh睏–ah。</font><br><br></p>\n<p><font size=5 color=#8E403A>Jia̍k mā kāng khoán! I kui-sì-lâng to m̄-bat khòaⁿ kòe chit khoán kong-kéng, nā m̄ sī sòa–lo̍h-lâi hit 3 sian âng-lâng ùi thang-á-gōa poe–tńg-lâi, beh peh ji̍p-khì kim phīⁿ-hun-kheh-á ê sî khì ka kiáu-jiáu–tio̍h, i koh kám-kak khòaⁿ bô-kàu-khùi–leh!<br>In 3 sian kek 1 ê sái-bīn kóng: “Chú-lâng! Lí āu-piàn nā su-iàu–goán ê sî, ài hō͘ goán khah chē sî-kan chún-pī–leh-lah!” Kóng soah, to̍h kā kheh-á koaiⁿ–khí-lâi. Sòa–lòe Jia̍k to̍h thiaⁿ tio̍h in tī kheh-á–ni̍h hah-hì, chún-pī beh khùn–ah.</font><br><br><br><p></p>\n<p><font size=5 color=#3F48CC>As you may imagine, the master of the house was fair astonished, while as for the gay young daughter, she declared at once that she would never marry any one else but the young man who could do such wonderful things; the truth being that she and Jack had fallen in love with each other at first sight.</font><br><br></p>\n<p><font size=5>咱ē-tàng想像–lah，chit間厝宅ê主人chhoah 1-ē lóng gông–去，ah伊hit ê青春活潑ê cha-bó͘-kiáⁿ–leh？伊當場to̍h宣布講，伊kan-na ē嫁hō͘ chit ê有能力，有才調做che hiah奇妙ê tāi-chì ê少年人，事實上，自in 2 ê頭1遍見面，to̍h互相有意愛–ah。</font><br><br></p>\n<p><font size=5 color=#8E403A>Lán ē-tàng sióng-siōng–lah, chit keng chhù-the̍h ê chú-lâng chhoah 1-ē lóng gông–khì, ah i hit ê chheng-chhun hoa̍t-phoah ê cha-bó͘-kiáⁿ–leh? I tong-tiûⁿ to̍h soan-pò͘ kóng, i kan-na ē kè hō͘ chit ê ū lêng-le̍k, ū châi-tiāu chò che hiah kî-biāu ê tāi-chì ê siàu-liân-lâng, sū-si̍t-siōng, chū in 2 ê thâu 1 piàn kìⁿ-bīn, to̍h hō͘-siong ū ì-ài–ah.</font><br><br><br><p></p>\n<p><font size=5 color=#3F48CC>But her father was cautious. “It is true, my dear,” says he, “that the young fellow seems a bully boy; but for aught we know it may be chance, not skill, and he may have a broken feather in his wing. So we must try him again.”</font><br><br></p>\n<p><font size=5>M̄-koh in老爸人真謹慎，伊講：「寶貝á-kiáⁿ–ah，有影–lah，chit ê少年–ê看–起-來確實是真gâu，m̄-koh che mā有可能是伊運氣siuⁿ好，m̄是伊本底to̍h真有才調，凡勢伊有啥物臭khang咱koh m̄知，咱一定ài koh ka試–1-遍。」</font><br><br></p>\n<p><font size=5 color=#8E403A>M̄-koh in lāu-pē lâng chin kín-sīn, i kóng: “Pó-pòe-á-kiáⁿ–ah, ū-iáⁿ–lah, chit ê siàu-liân–ê khòaⁿ–khí-lâi khak-si̍t sī chin gâu, m̄-koh che mā ū khó-lêng sī i ūn-khì siuⁿ hó, m̄ sī i pún-té to̍h chin ū châi-tiāu, hoān-sè i ū siáⁿ-mih chhàu-khang lán koh m̄ chai, lán it-tēng ài koh ka chhì–1-piàn.”</font><br><br><br><p></p>\n<p><font size=5 color=#3F48CC>Then he said to Jack, “My daughter must have a fine house to live in. Therefore by to-morrow morning at eight o’clock there must be a magnificent castle standing on twelve golden pillars in the middle of the lake, and there must be a church beside it. And all things must be ready for the bride, and at eight o’clock precisely a peal of bells from the church must ring out for the wedding. If not you will have to forfeit your life.”</font><br><br></p>\n<p><font size=5>來伊to̍h kā Jia̍k講：「Goán chŏ͘-kiáⁿ 一定ài有1間súi厝thang tòa，só͘-pái，tī明á載早起8點進前，湖ê中央to̍h ài有1棟氣派ê城堡，城堡to̍h ài起tī 12支金á做ê大thiāu頂koân，城堡ê邊–á koh ài有1間教堂，所有ê一切lóng ài為新娘chhoân kah便便，而且八點1-ē到，教堂ê鐘聲to̍h ài tân–起-來，為tio̍h chit ê婚禮tân–起-來，nā無，你ê性命to̍h ē無–去。」</font><br><br></p>\n<p><font size=5 color=#8E403A>Lâi i to̍h kā Jia̍k kóng: “Goán chŏ͘-kiáⁿ it-tēng ài ū 1 keng súi-chhù thang tòa, só͘-pái, tī bêng-á-chài chái-khí 8 tiám chìn-chêng, ô͘ ê tiong-ng to̍h ài ū 1 tòng khì-phài ê siâⁿ-pó,siâⁿ-pó to̍h ài khí tī 12 ki kim-á chò ê tōa-thiāu téng-koân, siâⁿ-pó ê piⁿ–á koh ài ū 1 keng kàu-tn̂g, só͘-ū ê it-chhè lóng ài ūi sin-niû chhoân kah piān-piān, jî-chhiáⁿ 8 tiám 1-ē kàu, kàu-tn̂g ê cheng-siaⁿ to̍h ài tân–khí-lâi, ūi-tio̍h chit ê hun-lé tân–khí-lâi, nā bô, lí ê sìⁿ-miā to̍h ē bô–khì.”</font><br><br><br><p></p>\n","categories":["英國囡仔古"],"tags":["Tâi-gí","台語","Tâi-bûn","台文","Eng-kok gín-á-kó͘","英國囡仔古","金鼻薰Kheh-á","The Golden Snuff-Box"]},{"title":"【英國Gín-á古】金鼻薰Kheh-á中集︱The Golden Snuff-Box Part 2","url":"/%5Bobject%20Object%5D/ukkidstory05/","content":"<p><a href=\"https://youtu.be/sJ4b8O3kW9w\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/1e40a33f-6103-4896-9450-092e30532964\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0Q1ri8kYFYepS77HMrEoTT\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/8o3jhh_-nviaXdcEvG\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E8%8B%B1%E5%9C%8Bg%C3%ADn-%C3%A1%E5%8F%A4-%E9%87%91%E9%BC%BB%E8%96%B0kheh-%C3%A1%E4%B8%AD%E9%9B%86-the-golden-snuff-box-part-2/id1730745763?i=1000680131742\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<p><font size=5 color=#3F48CC>This time Jack intended to give the three little red men more time for their task; but what with having enjoyed himself so much all day, and having eaten so much good food, he overslept himself, so that the big clock on the tower was whirring before it struck eight when he woke, leapt out of bed, and rushed to the golden snuff-box. But he had forgotten where he had put it, and so the clock had really begun to strike before he found it under his pillow, opened it, and gabbled out his orders. And then you never saw how the three little red men tumbled over each other and yawned and stretched and made haste all at one time, so that Jack thought his life would surely be forfeit. But just as the clock struck its last chime, out rang a peal of merry bells, and there was the Castle standing on twelve golden pillars and a church beside it in the middle of the lake. And the Castle was all decorated for the wedding, and there were crowds and crowds of servants and retainers, all dressed in their Sunday best.</font><br><br></p>\n<p><font size=5>Chit遍，Jia̍k本底是按算講beh hō͘ in 3仙細仙á紅人koh khah chē時間 thang khang-khòe，m̄-koh伊sńg規工–ê sńg kah siuⁿ歡喜，koh食真chē好物，soah chŏaⁿ睏過頭。Jia̍k koh cheng-sîn ê時，塔頂ê大鐘iû-koh teh hm-hm叫，beh kòng 8點–ah。伊趕緊ùi眠床頂跳–落-來，beh去the̍h hit ê金鼻薰kheh-á，m̄-koh伊bē記chit ka-tī ka phiaⁿ tī tóe–ah，一直到鐘開始tân ê時，伊chiah tī枕頭下脚chhōe–tio̍h。伊緊kā kheh-á開–開，pin-pin piàng-piàng kā khang-khòe派–出-去。Koh-lâi，你m̄-bat看過chit款場面–lah，in 3仙細仙á紅人sio-kê，poa̍h-tó，hah-hì，伸勻，趕beh khang-khòe，lóng tī kāng時間發生，看in án-ne，Jia̍k感覺ka-tī穩死–ê。M̄-koh to̍h tī 8點ê鐘tân siāng尾1聲ê時，另外1 ê輕鬆快樂ê婚禮鐘聲響起，湖ê中央出現1棟起tī 12支金á大thiāu頂ê城堡，城堡邊–á koh有1間教堂，城堡已經為tio̍h婚禮妝thāⁿ kah氣派koh lè-táu，內底跟人kah奴僕kheh kah cha̍t-cha̍t-chiⁿ，ta̍k人lóng穿in siāng好ê衫。</font><br><br></p>\n<p><font size=5 color=#8E403A>Chit piàn, Jia̍k pún-té sī àn-sǹg kóng beh hō͘ in 3 sian sè-sian-á âng-lâng koh khah chē sî-kan thang khang-khòe, m̄-koh i sńg kui-kang–ê sńg kah siuⁿ hoaⁿ-hí, koh chia̍h chin chē hó-mi̍h, soah chŏaⁿ khùn-kòe-thâu. Jia̍k koh cheng-sîn ê sî, thah-téng ê tōa-cheng iû-koh teh hm-hm-kiò, beh kòng 8 tiám–ah. I kóaⁿ-kín ùi bîn-chhn̂g-téng thiàu–lo̍h-lâi, beh khì the̍h hit ê kim phīⁿ-hun-kheh-á, m̄-koh i bē-kì-chit ka-tī ka phiaⁿ tī tóe–ah, it ti̍t kàu cheng khai-sí tân ê sî, i chiah tī chím-thâu ē-kha chhōe–tio̍h. I kín kā kheh-á khui–khui, pin-pin piàng-piàng kā khang-khòe phài–chhut-khì. Koh-lâi, lí m̄-bat khòaⁿ kòe chit khoán tiûⁿ-bīn–lah, in 3 sian sè-sian-á âng-lâng sio-kê, poa̍h-tó, hah-hì, chhun-ûn, kóaⁿ beh khang-khòe, lóng tī kāng sî-kan hoat-seng, khòaⁿ in án-ne, Jia̍k kám-kak ka-tī ún-sí–ê. M̄-koh to̍h tī 8 tiám ê cheng tân siāng-bóe 1 siaⁿ ê sî, lēng-gōa 1 ê khin-sang khoài-lo̍k ê hun-lé cheng-siaⁿ hiáng-khí, ô͘ ê tiong-ng chhut-hiān 1 tòng khí tī 12 ki kim-á tōa-thiāu téng ê siâⁿ-pó, siâⁿ-pó piⁿ–á koh ū 1 keng kàu-tn̂g, siâⁿ-pó í-keng ūi-tio̍h hun-lé chng-thāⁿ kah khì-phài koh lè-táu, lāi-té kin-lâng kah lô͘-po̍k kheh kah cha̍t-cha̍t-chiⁿ, ta̍k-lâng lóng chhēng in siāng hó ê saⁿ.</font><br><br><br><p></p>\n<p><font size=5 color=#3F48CC>Never had Jack seen such a sight before; neither had the gay young daughter who, of course, was looking out of the next window in her nightcap. And she looked so pretty and so gay that Jack felt quite cross when he had to step back to let the three little red men fly to their golden snuff-box. But they were far crosser than he was, and mumbled and grumbled at the hustle, so that Jack was quite glad when they shut the box down and began to snore.</font><br><br></p>\n<p><font size=5>Jia̍k從來to̍h m̄-bat看過chit-lō光景，當然–lah，主人hit ê青春活潑ê chŏ͘-kiáⁿ mā m̄-bat khoàiⁿ，伊睏帽á iáu tì–leh，tng tī隔壁間ê窗á邊teh看外口ê情形。伊看–起-來是hiah-nī-á súi koh hiah-nī-á無煩無惱，só͘-pái in hit 3仙細仙á紅人beh飛倒轉去金鼻薰kheh-á ê時，害Jia̍k感覺真ak-chak，因為Jia̍k to̍h ài倒退1步讓in過，bô-thang koh看súi姑娘á。M̄-koh in 3仙比Jia̍k koh khah ak-chak，一直se̍h-se̍h念講án-ne chông起chông落有夠thiám頭，só͘-pái，tī in 3仙kā kheh-á關–起-來開始kôⁿ ê時，Jia̍k感覺好ka-chài，心內真歡喜。</font><br><br></p>\n<p><font size=5 color=#8E403A>Jia̍k chiông-lâi to̍h m̄-bat khòaⁿ-kòe chit-lō kong-kéng, tong-jiân–lah, chú-lâng hit ê chheng-chhun hoa̍h-phoah ê chŏ͘-kiáⁿ mā m̄-bat khoàiⁿ, i khùn-bō-á iáu tì–leh, tng tī keh-piah-keng ê thang-á piⁿ teh khòaⁿ gōa-kháu ê chêng-hêng. I khòaⁿ–khí-lâi sī hiah-nī-á súi koh hiah-nī-á bô-hoân-bô-ló, só͘-pái in hit 3 sian sè-sian-á âng-lâng beh poe tó-tńg-khì kim phīⁿ-hun-kheh-á ê sî, hāi Jia̍k kám-kak chin ak-chak, in-ūi Jia̍k to̍h ài tò-thè 1 pō͘ niū in kòe, bô-thang koh khòaⁿ súi ko͘-niû-á. M̄-koh in 3 sian pí Jia̍k koh khah ak-chak, it-ti̍t se̍h-se̍h-liām kóng án-ne chông-khí-chông-lo̍h ū-kàu thiám-thâu, só͘-pái, tī in 3 sian kā kheh-á koaiⁿ–khí-lâi khai-sí kôⁿ ê sî, Jia̍k kám-kak hó-ka-chài, sim-lāi chin hoaⁿ-hí.</font><br><br><br><p></p>\n<p><font size=5 color=#3F48CC>Well, of course, Jack and the gay young daughter were married, and were as happy as the day is long; and Jack had fine clothes to wear, fine food to eat, fine servants to wait on him, and as many fine friends as he liked.</font><br><br></p>\n<p><font size=5 color=#3F48CC>So he was in luck; but he had yet to learn that a mother’s malison is sure to bring misfortune some time or another.</font><br><br></p>\n<p><font size=5>當然Jia̍k尾–á to̍h kah hit ê青春活潑ê chŏ͘-gín-á成親–a，in過tio̍h幸福koh美滿，Jia̍k有súi衫thang穿，有好物thang食，有優秀ê奴僕thang ka伺候，koh有chē-chē出kioh ê朋友隨在伊去kah人交陪。</font><br><br></p>\n<p><font size=5>Só͘-pái，伊chit-má tng好運，m̄-koh伊iáu m̄知影，in老母ê咒讖總有1工ē kā伊帶衰。</font><br><br></p>\n<p><font size=5 color=#8E403A>Tong-jiân Jia̍k bóe–á to̍h kah hit ê chheng-chhun hoa̍h-phoah ê chŏ͘-gín-á sêng-chhin–a, in kòe tio̍h hēng-hok koh bí-boán, Jia̍k ū súi-saⁿ thang chhēng, ū hó-mi̍h thang chia̍h, ū iu-siù ê lô͘-po̍k thang ka sū-hāu, koh ū chē-chē chhut-kioh ê pêng-iú sûi-chāi i khì kah lâng kau-pôe.</font><br><br></p>\n<p><font size=5 color=#8E403A>Só͘-pái i chit-má tng hó-ūn, m̄-koh i iáu m̄ chai-iáⁿ, in lāu-bú ê chiù-chhàm chóng ū 1 kang ē kā i tài-soe.</font><br><br><br><p></p>\n<p><font size=5 color=#3F48CC>Thus it happened that one day when he was going a-hunting with all the ladies and gentlemen, Jack forgot to change the golden snuff-box (which he always carried about with him for fear of accidents) from his waistcoat pocket to that of his scarlet hunting-coat; so he left it behind him. And what should happen but that the servant let it fall on the ground when he was folding up the clothes, and the snuff-box flew open and out popped the three little red men yawning and stretching.</font><br><br></p>\n<p><font size=5>Che tāi-chì to̍h是án-ne發生–ê-lah，有1日，Jia̍k hâm 1 tīn紳士淑女做夥去拍獵，伊bē記chit ài kā hit ê金鼻薰kheh-á，ùi kah-á ê lak袋á換去hit領烏tò͘紅ê獵裝–ni̍h，本底Jia̍k是一直lóng有kā金鼻薰kheh-á隨身chah–leh，nā萬不二to̍h有thang用，今á日soah ka落勾tī厝–ni̍h。Koh來，使用人來leh摺伊ê衫á褲ê時，hit ê金鼻薰kheh-á去ho͘ ka-la̍uh tī土脚，kheh-á chŏaⁿ khia̍k–1-ē開–開，in 3仙細仙á紅人，to̍h ná hah-hì ná伸勻ùi kheh-á內跳–出-來。</font><br><br></p>\n<p><font size=5 color=#8E403A>Che tāi-chì to̍h sī án-ne hoat-seng–ê-lah, ū 1 ji̍t, Jia̍k hâm 1 tīn sin-sū siok-lú chò-hóe khì phah-la̍h, i bē-kì-chit ài kā hit ê kim phīⁿ-hun-kheh-á, ùi kah-á ê lak-tē-á ōaⁿ khì hit niá o͘-tò͘-âng ê la̍h-chong–ni̍h, pún-té Jia̍k sī it-ti̍t lóng ū kā kim phīⁿ-hun-kheh-á sûi-sin chah–leh, nā bān-put-jī to̍h ū thang ēng, kin-á-ji̍t soah ka làu-kau tī chhù–ni̍h. Koh lâi, sú-iōng-lâng lâi leh chih i ê saⁿ-á-khò͘  ê sî, hit ê kim phīⁿ-hun-kheh-á khì ho͘ ka-la̍uh tī thô͘-kha, kheh-á chŏaⁿ khia̍k–1-ē khui–khui, in 3 sian sè-sian-á âng-lâng, to̍h ná hah-hì ná chhun-ûn ùi kheh-á lāi thiàu–chhut-lâi.</font><br><br><br><p></p>\n<p><font size=5 color=#3F48CC>Well! when they found out that they hadn’t really been summoned, and that there was no fear of death, they were in a towering temper and said they had a great mind to fly away with the Castle, golden pillars and all.</font><br><br></p>\n<p><font size=5>Sòa–lòe in 3仙紅人，發見講in m̄是真正去hông叫–出-來-ê，現此時mā m̄是siáⁿ-mih性命危險ê時機，in氣kah peh起來跳，講in滾kah想beh kā城堡，hit 12支金á-thiāu，koh有全部ê物件lóng款款–leh做夥飛–走。</font><br><br></p>\n<p><font size=5 color=#8E403A>Sòa–lòe in 3 sian âng-lâng, hoat-kiàn kóng in m̄-sī chin-chiàⁿ khì hông kiò–chhut-lâi-ê, hiān-chú-sî mā m̄-sī siáⁿ-mih sìⁿ-miā gûi-hiám ê sî-ki, in khì kah peh khí-lâi thiàu, kóng in kún kah siūⁿ beh kā siâⁿ-pó, hit 12 ki kim-á-thiāu, koh ū choân-pō͘ ê mi̍h-kiāⁿ lóng khoán-khoán–leh chò-hóe poe–cháu.</font><br><br><br><p></p>\n<p><font size=5 color=#3F48CC>On hearing this the servant pricked up his ears.</font><br><br></p>\n<p><font size=5 color=#3F48CC>“Could you do that?” he asked.</font><br><br></p>\n<p><font size=5 color=#3F48CC>“Could we?” they said, and they laughed loud. “Why, we can do anything.”</font><br><br></p>\n<p><font size=5 color=#3F48CC>Then the servant said ever so sharp, “Then move me this Castle and all it contains right away over the sea where the master can’t disturb us.”</font><br><br></p>\n<p><font size=5>He使用人聽tio̍h chia-ê話，sûi to̍h用心ka聽ho͘斟酌，koh問講：「Lín kám有才調án-ne做？」</font><br><br></p>\n<p><font size=5>In笑kah險去ho͘ saⁿh–tio̍h，ìn講：「Goán？Goán啥to有法度lah！」</font><br><br></p>\n<p><font size=5>Chit ê使用人ûn-ná真奸巧，sûi to̍h應講：「Án-ne to̍h替我kā城堡kòa內底所有ê一切，lóng總ka sóa ùi海ê hit pêng–去，án-ne主人to̍h bē-tàng來kā咱攪擾–ah。」</font><br><br></p>\n<p><font size=5 color=#8E403A>He sú-iōng-lâng thiaⁿ tio̍h chia-ê ōe, sûi to̍h iōng-sim ka thiaⁿ ho͘ chim-chiok, koh mn̄g kóng: ‟Lín kám ū châi-tiāu án-ne chò?”</font><br><br></p>\n<p><font size=5 color=#8E403A>In chhiò kah hiám khì ho͘ saⁿh–tio̍h, ìn kóng: ‟Goán? Goán siáⁿ to ū hoat-tō͘ lah!”</font><br><br></p>\n<p><font size=5 color=#8E403A>Chit ê sú-iōng-lâng ûn-ná chin kan-khiáu, sûi to̍h ìn kóng: ‟Án-ne to̍h thè góa kā siâⁿ-pó kòa lāi-té só͘-ū ê it-chhè, lóng-chóng ka sóa ùi hái ê hit pêng–khì, án-ne chú-lâng to̍h bē-tàng lâi kā lán kiáu-jiáu–ah.”</font><br><br><br><p></p>\n<p><font size=5 color=#3F48CC>Now the little red men need not really have obeyed the order, but they were so cross with Jack that hardly had the servant said the words before the task was done; so when the hunting-party came back, lo and behold! the Castle, and the church, and the golden pillars had all disappeared!</font><br><br></p>\n<p><font size=5>實在講，in chit 3仙細仙á紅人，根本to̍h免聽chit ê使用人ê命令，m̄-koh in的確是有夠chheh Jia̍k–lah，chiah-ē使用人話tú講soah，任務to̍h已經完成–ā。Só͘-pái，in hit tīn phah獵ê人轉來到tè ê時，hiau-hēng o͘h，城堡、教堂hâm金á-thiāu lóng消失kah無khoàiⁿ影–ah！</font><br><br></p>\n<p><font size=5 color=#8E403A>Si̍t-chāi kóng, in chit 3 sian sè-sian-á âng-lâng, kin-pún to̍h bián thiaⁿ chit ê sú-iōng-lâng ê bēng-lēng, m̄-koh in tek-khak sī ū-kàu chheh Jia̍k–lah, chiah-ē sú-iōng-lâng ōe tú kóng soah, jīm-bū to̍h í-keng oân-sêng–ā. Só͘-pái, in hit tīn phah-la̍h ê lâng tńg-lâi kàu tè ê sî, hiau-hēng o͘h, siâⁿ-pó, kàu-tn̂g hâm kim-á-thiāu lóng siau-sit kah bô khoàiⁿ iáⁿ–ah!</font><br><br><br><p></p>\n<p><font size=5 color=#3F48CC>At first all the rest set upon Jack for being a knave and a cheat; and, in particular, his wife’s father threatened to have at him for deceiving the gay young daughter; but at last he agreed to let Jack have twelve months and a day to find the Castle and bring it back.</font><br><br></p>\n<p><font size=5 color=#3F48CC>So off Jack starts on a good horse with some money in his pocket.</font><br><br></p>\n<p><font size=5>頭起先，ta̍k ê lóng認為Jia̍k是1 ê lān-mōa ê pián仙á，尤其是in丈人á，koh威脅講beh對付–伊，因為伊欺騙伊hit ê青春活潑ê chŏ͘-kiáⁿ。M̄-koh最後，伊有同意hō͘ Jia̍k 12個月koh過1 kang ê時間，hō͘伊ē-tàng去chhōe城堡，koh kā城堡chah–轉-來。</font><br><br></p>\n<p><font size=5>Só͘-pái，Jia̍k騎1 chiah好馬，koh袋kóa錢，人to̍h出發–ah。</font><br><br></p>\n<p><font size=5 color=#8E403A>Thâu-khí-seng, ta̍k ê lóng jīn-ûi Jia̍k sī 1 ê lān-mōa ê pián-sian-á, iû-kî sī in tiūⁿ-lâng-á, koh ui-hia̍p kóng beh tùi-hù–i, in-ūi i khi-phiàn i hit ê chheng-chhun hoa̍h-phoah ê chŏ͘-kiáⁿ. M̄-koh chòe-āu, i ū tông-ì hō͘ Jia̍k 12 kò-goe̍h koh kòe 1 kang ê sî-kan, hō͘ i ē-tàng khì chhōe siâⁿ-pó, koh kā siâⁿ-pó chah–tńg-lâi.</font><br><br></p>\n<p><font size=5 color=#8E403A>Só͘-pái, Jia̍k khiâ 1 chiah hó-bé, koh tē kóa chîⁿ, lâng to̍h chhut-hoat–ah.</font><br><br><br><p></p>\n<p><font size=5 color=#3F48CC>And he travelled far and he travelled fast, and he travelled east and west, north and south, over hills, and dales, and valleys, and mountains, and woods, and sheepwalks, but never a sign of the missing castle did he see. Now at last he came to the palace of the King of all the Mice in the Wide World. And there was a little mousie in a fine hauberk and a steel cap doing sentry at the front gate, and he was not for letting Jack in until he had told his errand. And when Jack had told it, he passed him on to the next mouse sentry at the inner gate; so by degrees he reached the King’s chamber, where he sate surrounded by mice courtiers.</font><br><br></p>\n<p><font size=5>伊走真遠，mā走真緊，東南西北四界chông，大通小路á走透透，樹林山谷mā sûn了了，盤山過嶺連牧場mā無落勾，to̍h是m̄知影城堡走去siáng in tau。最後，伊來到全世界niáu鼠á ê王ê王宮。王宮ê大門前，有1隻細隻niáu鼠á，穿鏈á甲，tì鋼ê頭盔teh khiā-哨，tī Jia̍k無kā ka-tī ê目的交帶ho͘清楚進前，lóng無ài hō͘ Jia̍k–入-去。Jia̍k kah伊會清楚了後，伊chiah放Jia̍k過去內底門teh khiā-哨ê niáu鼠á hia，to̍h án-ne會過1遍koh 1遍，siāng尾，Jia̍k chiah去到王ê議事廳，王坐tī內底，四pêng邊–á lóng是伊ê niáu鼠á大臣。</font><br><br></p>\n<p><font size=5 color=#8E403A>I cháu chin hn̄g, mā cháu chin kín, tang-lâm-sai-pak sì-kè chông, tōa-thong sió-lō͘-á cháu thàu-thàu, chhiū-nâ soaⁿ-kok mā sûn liáu-liáu, pôaⁿ-soaⁿ-kòe-niá liân bo̍k-tiûⁿ mā bô làu-kau, to̍h-sī m̄ chai-iáⁿ siâⁿ-pó cháu-khì siáng in tau. Chòe-āu, i lâi-kàu choân-sè-kài niáu-chhí-á ê ông ê ông-kiong. Ông-kiong ê tōa-mn̂g chêng, ū 1 chiah sè-chiah niáu-chhí-á, chhēng liān-á-kah, tì kǹg ê thâu-khoe teh khiā-sàu, tī Jia̍k bô kā ka-tī ê bo̍k-tek kau-tài ho͘ chheng-chhó chìn-chêng, lóng bô ài hō͘ Jia̍k–ji̍p-khì. Jia̍k kah i hōe chheng-chhó liáu-āu, i chiah pàng Jia̍k kòe-khì lāi-té mn̂g teh khiā-sàu ê niáu-chhí-á hia, to̍h án-ne hōe kòe 1 piàn koh 1 piàn, siāng-bóe, Jia̍k chiah khì kàu ông ê gī-sū-thiaⁿ,  ông chē tī lāi-té, sì-pêng piⁿ–á lóng sī i ê niáu-chhí-á tāi-sîn.</font><br><br><br><p></p>\n<p><font size=5 color=#3F48CC>Now the King of the Mice received Jack very graciously, and said that he himself knew nothing of the missing Castle, but, as he was King of all the Mice in the whole world, it was possible that some of his subjects might know more than he. So he ordered his chamberlain to command a Grand Assembly for the next morning, and in the meantime he entertained Jack right royally.</font><br><br></p>\n<p><font size=5>Niáu鼠á王真好禮kā Jia̍k接待，koh講伊tùi失蹤ê城堡ê tāi-chì lóng無清楚，m̄-koh伊是全世界ê niáu鼠á ê王，凡勢伊ê大臣a̍h是人民有人ē知影，só͘-pái伊命令伊ê總管大臣講，明á載早起beh召開大會，同齊時，伊mā用對待王室ê禮數kā Jia̍k款待。</font><br><br></p>\n<p><font size=5 color=#8E403A>Niáu-chhí-á ông chin hó-lé kā Jia̍k chiap-thāi, koh kóng i tùi sit-chong ê siâⁿ-pó ê tāi-chì lóng bô chheng-chhó, m̄-koh i sī choân-sè-kài ê niáu-chhí-á ê ông, hoān-sè i ê tāi-sîn a̍h sī jîn-bîn ū lâng ē chai-iáⁿ, só͘-pái i bēng-lēng i ê chóng-koán tāi-sîn kóng, bîn-á-chài chái-khí beh tiàu-khai tāi-hōe, tâng-chê-sî, i mā iōng tùi-thāi ông-sek ê lé-sò͘ kā Jia̍k khoán-thāi.</font><br><br><br><p></p>\n<p><font size=5 color=#3F48CC>But the next morning, though there were brown mice, and black mice, and grey mice, and white mice, and piebald mice, from all parts of the world, they all answered with one breath:</font><br><br></p>\n<p><font size=5 color=#3F48CC>“If it please your Majesty, we have not seen the missing Castle.”</font><br><br></p>\n<p><font size=5 color=#3F48CC>Then the King said, “You must go and ask my elder brother the King of all the Frogs. He may be able to tell you. Leave your horse here and take one of mine. It knows the way and will carry you safe.”</font><br><br></p>\n<p><font size=5>M̄-koh隔轉工早起，ùi世界各所在來–ê，烏–ê，phú–ê，白–ê，花斑ê niáu鼠lóng總聚集做夥，in ta̍k隻齊聲ìn講：</font><br><br></p>\n<p><font size=5>「大王陛下在上，真失禮，goán lóng m̄-bat看過hit棟失蹤ê城堡！」</font><br><br></p>\n<p><font size=5>Só͘-pái，Niáu鼠á王to̍h kóng：「Án-ne你to̍h ài去問goán兄哥–a，伊是全世界水雞ê王，伊凡勢ē-tàng kā你講。Kā你ê馬留tī chia，騎我ê馬–去，伊bat路，ē安全kā你送到tè。」</font><br><br></p>\n<p><font size=5 color=#8E403A>M̄-koh keh-tńg-kang chái-khí, ùi sè-kài kok só͘-chāi lâi–ê, o͘–ê, phú–ê, pe̍h–ê, hoe-pan ê niáu-chhí lóng-chóng chū-chi̍p chò-hóe, in ta̍k chiah chê siaⁿ ìn kóng:</font><br><br></p>\n<p><font size=5 color=#8E403A>‟Tāi-ông pē-hā chāi siōng, chin sit-lé, goán lóng m̄-bat khòaⁿ-kòe hit tòng sit-chong ê siâⁿ-pó!”</font><br><br></p>\n<p><font size=5 color=#8E403A>Só͘-pái, Niáu-chhí-á ông to̍h kóng: ‟Án-ne lí to̍h ài khì mn̄g goán hiaⁿ-ko–a, i sī choân-sè-kài chúi-ke ê ông, i hoān-sè ē-tàng kā lí kóng. Kā lí ê bé lâu tī chia, khiâ góa ê bé–khì, i bat lō͘, ē an-choân kā lí sàng kàu tè.”</font><br><br><br><p></p>\n<p><font size=5 color=#3F48CC>So Jack set off on the King’s horse, and as he passed the outer gate he saw the little mouse sentry coming away, for its guard was up. Now Jack was a kind-hearted lad, and he had saved some crumbs from his dinner in order to recompense the little sentry for his kindness. So he put his hand in his pocket and pulled out the crumbs.</font><br><br></p>\n<p><font size=5 color=#3F48CC>“Here you are, mousekin,” he said. “That’s for your trouble!”</font><br><br></p>\n<p><font size=5>Jia̍k to̍h án-ne騎王ê馬起行–ā。伊騎到外口門ê時，看tio̍h hit隻niáu鼠á哨兵已經lo̍h哨tng beh離開，Jia̍k是1 ê心肝bē-bái ê少年家，伊有留1 kóa暗頓ê pháng幼á，beh答謝hit隻niáu鼠á哨兵進前ê好意，só͘-pái伊to̍h kā手伸入去lak袋á，kā hia ê pháng幼á the̍h–出-來。</font><br><br></p>\n<p><font size=5>Jia̍k講：「Niáu鼠á兄，che hō͘–你，進前ê tāi-chì，勞煩–你-ā，真多謝neh！」</font><br><br></p>\n<p><font size=5 color=#8E403A>Jia̍k to̍h án-ne khiâ ông ê bé khí-kiâⁿ–ā. I khiâ kàu gōa-kháu mn̂g ê sî, khòaⁿ tio̍h hit chiah niáu-chhí-á sàu-peng í-keng lo̍h-sàu tng beh lî-khui, Jia̍k sī 1 ê sim-koaⁿ bē-bái ê siàu-liân-ke, i ū lâu 1 kóa àm-tǹg ê pháng-iù-á, beh tap-siā hit chiah niáu-chhí-á sàu-peng chìn-chêng ê hó-ì, só͘-pái i to̍h kā chhiú chhun ji̍p-khì lak-tē-á, kā hia ê pháng-iù-á the̍h–chhut-lâi.</font><br><br></p>\n<p><font size=5 color=#8E403A>Jia̍k kóng: ‟Niáu-chhí-á hiaⁿ, che hō͘–lí, chìn-chêng ê tāi-chì, lô-hoân–lí-ā, chin to-siā neh!”</font><br><br><br><p></p>\n<p><font size=5 color=#3F48CC>Then the mouse thanked him kindly and asked if he would take him along to the King of the Frogs.</font><br><br></p>\n<p><font size=5 color=#3F48CC>“Not I,” says Jack. “I should get into trouble with your King.”</font><br><br></p>\n<p><font size=5 color=#3F48CC>But the mousekin insisted. “I may be of some use to you,” it said. So it ran up the horse’s hind leg and up by its tail and hid in Jack’s pocket. And the horse set off at a hard gallop, for it didn’t half like the mouse running over it.</font><br><br></p>\n<p><font size=5>Niáu鼠á mā多謝伊hiah好禮，koh kā Jia̍k問講，kám ē-sái chhōa伊做夥去水雞á王hia？</font><br><br></p>\n<p><font size=5>Jia̍k講：「Án-ne m̄-thang，我驚á ē去得失tio̍h lín Niáu鼠á王。」</font><br><br></p>\n<p><font size=5>M̄-koh niáu鼠á堅持講：「凡勢我ē-tàng kā你tàu-saⁿ-kāng–lah。」</font><br><br></p>\n<p><font size=5>Só͘-pái，伊to̍h ùi馬á ê後脚開始peh，順勢pha過馬á尾peh–起-lih，藏入去Jia̍k ê lak袋á–ni̍h。He馬á mā開始走kah緊suh-suh，實在是伊chiok無kah意niáu鼠á tī伊seng-khu頂走來走去。</font><br><br></p>\n<p><font size=5 color=#8E403A>Niáu-chhí-á mā to-siā i hiah hó-lé, koh kā Jia̍k mn̄g kóng, kám ē-sái chhōa i chò-hóe khì chúi-ke-á ông hia?</font><br><br></p>\n<p><font size=5 color=#8E403A>Jia̍k kóng: ‟Án-ne m̄-thang, góa kiaⁿ-á ē khì tek-sit tio̍h lín Niáu-chhí-á ông.”</font><br><br></p>\n<p><font size=5 color=#8E403A>M̄-koh niáu-chhí-á kian-chhî kóng: ‟Hoān-sè góa ē-tàng kā lí tàu-saⁿ-kāng–lah.”</font><br><br></p>\n<p><font size=5 color=#8E403A>Só͘-pái, i to̍h ùi bé-á ê āu-kha khai-sí peh, sūn-sè pha kòe bé-á bóe peh–khí-lih, chhàng ji̍p-khì Jia̍k ê lak-tē-á–ni̍h. He bé-á mā khai-sí cháu kah kín-suh-suh, si̍t-chāi sī i chiok bô kah-ì niáu-chhí-á tī i seng-khu téng cháu-lâi cháu-khì.</font><br><br><br><p></p>\n<p><font size=5 color=#3F48CC>So at last Jack came to the palace of the King of all the Frogs, and there at the front gate was a frog doing sentry in a fine coat of mail and a brass helmet. And the frog sentry was for not letting Jack in; but the mouse called out that they came from the King of all the Mice and must be let in without delay. So they were taken to the King’s chamber, where he sate surrounded by frog courtiers in fine clothes; but alas! He had heard nothing of the Castle on golden pillars, and though he summoned all the frogs of all the world to a Grand Assembly next morning, they all answered his question with:</font><br><br></p>\n<p><font size=5 color=#3F48CC>“Kro kro, Kro kro”</font><br><br></p>\n<p><font size=5 color=#3F48CC>which every one knows stands for “No” in frog language.</font><br><br></p>\n<p><font size=5>最後，Jia̍k to̍h去到全世界水雞ê王ê王宮，王宮大門前有1隻水雞，穿料身真好ê戰甲kah黃銅ê頭盔teh khiā哨。Chit隻哨兵水雞m̄ hō͘ Jia̍k–入-去，m̄-koh niáu鼠á跳出來hoah講，in是ùi全世界ê niáu鼠á ê王hia來–ê，ài sûi hō͘ in –入-去，bē-tàng iân-chhiân。In to̍h hông chhōa去王ê議事廳，水雞á王ê四pêng邊–á lóng是穿kah真奢華ê水雞á大臣。M̄-koh真無彩，王mā是m̄知影hit棟起tī金á thiāu頂koân ê城堡ê tāi-chì。Sui-bóng王隔轉工早起mā是有召開全世界ê水雞ê大會，m̄-koh全世界ê水雞lóng總ìn講：</font><br><br></p>\n<p><font size=5>「Ko͘-ló͘-kó͘-lo͘h，ko͘-ló͘-kó͘-lo͘h。」</font><br><br></p>\n<p><font size=5>Ta̍k ê lóng知影che tī水雞á話內底to̍h是leh講「無」ê意思。</font><br><br></p>\n<p><font size=5 color=#8E403A>Chòe-āu, Jia̍k to̍h khì-kàu choân-sè-kài chúi-ke ê ông ê ông-kiong,  ông-kiong tōa-mn̂g chêng ū 1 chiah chúi-ke, chhēng liāu-sin chin hó ê chiàn-kah kah n̂g-tâng ê thâu-khoe teh khiā-sàu. Chit chiah sàu-peng chúi-ke m̄ hō͘ Jia̍k–ji̍p-khì, m̄-koh niáu-chhí-á thiàu chhut-lâi hoah kóng, in sī ùi choân-sè-kài ê niáu-chhí-á ê ông hia lâi–ê, ài sûi hō͘ in –ji̍p-khì, bē-tàng iân-chhiân. In to̍h hông chhōa khì ông ê gī-sū-thiaⁿ, chúi-ke-á ông ê sì-pêng piⁿ–á lóng sī chhēng kah chin chhia-hoa ê chúi-ke-á tāi-sîn. M̄-koh chin bô-chhái, ông mā sī m̄ chai-iáⁿ hit tòng khí tī kim-á-thiāu téng-koân ê siâⁿ-pó ê tāi-chì. Sui-bóng ông keh-tńg-kang chái-khí mā sī ū tiàu-khai choân-sè-kài ê chúi-ke ê tāi-hōe, m̄-koh choân-sè-kài ê chúi-ke lóng-chóng ìn kóng:</font><br><br></p>\n<p><font size=5 color=#8E403A>Chòe‟Ko͘-ló͘-kó͘-lo͘h, ko͘-ló͘-kó͘-lo͘h.”</font><br><br></p>\n<p><font size=5 color=#8E403A>ChòeTa̍k ê lóng chai-iáⁿ che tī chúi-ke-á-ōe lāi-té to̍h sī leh kóng “Bô” ê ì-sù.</font><br><br><br><p></p>\n<p><font size=5 color=#3F48CC>So the King said to Jack, “There remains but one thing. You must go and ask my eldest brother, the King of all the Birds. His subjects are always on the wing, so mayhap they have seen something. Leave the horse you are riding here, and take one of mine. It knows the way, and will carry you safe.”</font><br><br></p>\n<p><font size=5>Só͘-pái，水雞á王to̍h kā Jia̍k講：「現此時to̍h chhun 1步niâ，你to̍h ài去問goán兄哥，全世界ê鳥á ê王。伊ê臣民不時lóng tī天頂teh飛，凡勢有人ē看tio̍h siáⁿ-mih影跡。Kā你騎–來ê馬留tī chia，換khiâ我ê馬–去，伊bat路，ē kā你安全送到tè。」</font><br><br></p>\n<p><font size=5 color=#8E403A>Só͘-pái, chúi-ke-á ông to̍h kā Jia̍k kóng: ‟Hiān-chú-sî to̍h chhun 1 pō͘ niâ, lí to̍h ài khì mn̄g goán hiaⁿ-ko, choân-sè-kài ê chiáu-á ê ông. I ê sîn-bîn put-sî lóng tī thiⁿ-téng teh poe, hoān-sè ū lâng ē khòaⁿ tio̍h siáⁿ-mih iáⁿ-chiah. Kā lí khiâ–lâi ê bé lâu tī chia, ōaⁿ khiâ góa ê bé–khì, i bat lō͘, ē kā lí an-choân sàng kàu tè.”</font><br><br><br><p></p>\n<p><font size=5 color=#3F48CC>So Jack set off, and being a kind-hearted lad he gave the frog sentry, whom he met coming away from his guard, some crumbs he had saved from his dinner. And the frog asked leave to go with him, and when Jack refused to take him he just gave one hop on to the stirrup, and a second hop on to the crupper, and the next hop he was in Jack’s other pocket.</font><br><br></p>\n<p><font size=5 color=#3F48CC>Then the horse galloped away like lightning, for it didn’t like the slimy frog coming down “plop” on its back.</font><br><br></p>\n<p><font size=5>Jia̍k to̍h koh起行–ā，Jia̍k心肝bē-bái，伊有留1 kóa暗頓ê pháng幼á，to̍h送hō͘ hit隻tú lo̍h哨ê水雞á哨兵。水雞to̍h講beh hâm Jia̍k做伴做陣去，sòa–落-來Jia̍k ka拒絕ê時，伊to̍h做伊跳起lih馬踏鐙，第2跳to̍h跳去馬á kha-chhng，koh跳1-ē to̍h跳入去Jia̍k另外1 ê lak袋-á–ah。</font><br><br></p>\n<p><font size=5>Koh來，馬á to̍h走kah親像sih-nah hiah緊，實在是伊無kah意he黏thi-thi ê水雞“thom”–1-ē lak tī伊ê kha-chiah-phiaⁿ。</font><br><br></p>\n<p><font size=5 color=#8E403A>Jia̍k to̍h koh khí-kiâⁿ–ā, Jia̍k sim-koaⁿ bē-bái, i ū lâu 1 kóa àm-tǹg ê pháng-iù-á, to̍h sàng hō͘ hit chiah tú lo̍h-sàu ê chúi-ke-á sàu-peng. Chúi-ke to̍h kóng beh hâm Jia̍k chò-phōaⁿ chò-tīn khì, sòa–lo̍h-lâi Jia̍k ka kī-choa̍t ê sî, i to̍h chò i thiàu-khí-lih bé-tah-tèng, tē 2 thiàu to̍h thiàu khì bé-á kha-chhng, koh thiàu 1-ē to̍h thiàu ji̍p-khì Jia̍k lēng-gōa 1 ê lak-tē-á–ah.</font><br><br></p>\n<p><font size=5 color=#8E403A>Koh-lâi, bé-á to̍h cháu kah chhin-chhiūⁿ sih-nah hiah kín, si̍t-chāi sī i bô kah-ì he liâm-thi-thi ê chúi-ke “thom”–1-ē lak tī i ê kha-chiah-phiaⁿ.</font><br><br><br><p></p>\n<p><font size=5 color=#3F48CC>Well, after a time, Jack came to the palace of the King of all the Birds, and there at the front gate were a sparrow and a crow marching up and down with matchlocks on their shoulders. Now at this Jack laughed fit to split, and the mouse and the frog from his pockets called out:</font><br><br></p>\n<p><font size=5 color=#3F48CC>“We come from the King! Sirrahs! Let us pass.”</font><br><br></p>\n<p><font size=5 color=#3F48CC>So that the sentries were right mazed, and let them pass in without more ado.</font><br><br></p>\n<p><font size=5>Koh過無jōa久了後，Jia̍k to̍h去到全世界鳥á ê王ê王宮，王宮正門有1隻厝鳥á kah 1隻烏鴉，in 2 ê ê肩胛頭lóng phāiⁿ 1支火銃，來來回回teh巡邏。Jia̍k看1 ē笑kah kiōng-beh péng–過，這時niáu鼠á kah水雞ùi Jia̍k ê lak袋á hoah講：</font><br><br></p>\n<p><font size=5>「Goán是王派–來-ê！臭sió-kiáⁿ！緊放goán過！」</font><br><br></p>\n<p><font size=5>He哨兵去hō͘ in hoah 1 ē lóng sa無cháng，無koh ke問to̍h放in過–ah。</font><br><br></p>\n<p><font size=5 color=#8E403A>Koh kòe bô jōa kú liáu-āu, Jia̍k to̍h khì kàu choân-sè-kài chiáu-á ê ông ê ông-kiong, ông-kiong chiàⁿ-mn̂g ū 1 chiah chhù-chiáu-á kah 1  chiah o͘-a, in 2 ê ê kian-kah-thâu lóng phāiⁿ 1 ki hóe-chhèng, lâi-lâi-hôe-hôe teh sûn-lô. Jia̍k khòaⁿ 1 ē chhiò kah kiōng-beh péng–kòe, chit-sî niáu-chhí-á kah chúi-ke ùi Jia̍k ê lak-tē-á hoah kóng:</font><br><br></p>\n<p><font size=5 color=#8E403A>‟Goán sī ông phài–lâi-ê! Chhàu-sió-kiáⁿ! Kín pàng goán kòe!”</font><br><br></p>\n<p><font size=5 color=#8E403A>He sàu-peng khì hō͘ in hoah 1 ē lóng sa-bô-cháng, bô koh ke mn̄g to̍h pàng in kòe–ah.</font><br><br><br><p></p>\n","categories":["英國囡仔古"],"tags":["Tâi-gí","台語","Tâi-bûn","台文","Eng-kok gín-á-kó͘","英國囡仔古","金鼻薰Kheh-á","The Golden Snuff-Box"]},{"title":"【英國Gín-á古】金鼻薰Kheh-á下集︱The Golden Snuff-Box Part 3","url":"/%5Bobject%20Object%5D/ukkidstory06/","content":"<p><a href=\"https://youtu.be/fAgMh4bNc_E\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/fa733e17-902a-4cc8-ad3d-517b308ae6e9\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/64fPuWJ8ZvmncvBYG6Xcca\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/4qxgg98CI8oxk5LYel\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E8%8B%B1%E5%9C%8Bg%C3%ADn-%C3%A1%E5%8F%A4-%E9%87%91%E9%BC%BB%E8%96%B0kheh-%C3%A1%E4%B8%8B%E9%9B%86-the-golden-snuff-box-part-3/id1730745763?i=1000680961131\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<p><font size=5 color=#3F48CC>But when they came to the King’s chamber, where he sate surrounded by all manner of birds, tomtits, wrens, cormorants, turtle-doves, and the like, the King said he was sorry, but he had no news of the missing Castle. And though he summoned all the birds of all the world to a Grand Assembly next morning, not one of them had seen or heard tell of it.</font><br><br></p>\n<p><font size=5>等in去到王ê議事廳ê時，王to̍h坐tī hia，伊ê四pêng邊–á有各形kok樣ê鳥á，有藍山雀，鷦鷯，鸕鶿，pan-kah等等。王講真抱歉，伊chia無hit ê phàng-kiàn ê城堡ê消息。Sui-bóng講王有召集全世界ê鳥á來參加隔轉工ê大會，m̄-koh mā無1隻鳥á看過a̍h是聽過hit棟城堡ê tāi-chì。</font><br><br></p>\n<p><font size=5 color=#8E403A>Tán in khì-kàu ông ê gī-sū-thiaⁿ ê sî, ông to̍h chē tī hia, i ê sì-pêng piⁿ–á ū kok-hêng-kok-iūⁿ ê chiáu-á, ū nâ-soaⁿ-chhiok, chiau-liâu, lô͘-chî, pan-kah téng-téng. Ông kóng chin phō-khiam, i chia bô hit ê phàng-kiàn ê siâⁿ-pó ê siau-sit. Sui-bóng kóng ông ū tiàu-chi̍p choân-sè-kài ê chiáu-á lâi chham-ka keh-tńg-kang ê tāi-hōe, m̄-koh mā bô 1 chiah chiáu-á khòaⁿ-kòe a̍h-sī thiaⁿ-kòe hit tòng siâⁿ-pó ê tāi-chì.</font><br><br><br><p></p>\n<p><font size=5 color=#3F48CC>So Jack was quite disconsolate till the King said, “But where is the eagle? I don’t see my eagle.”</font><br><br></p>\n<p><font size=5 color=#3F48CC>Then the Chamberlain—he was a tomtit—stepped forward with a bow and said:</font><br><br></p>\n<p><font size=5 color=#3F48CC>“May it please your Majesty he is late.”</font><br><br></p>\n<p><font size=5 color=#3F48CC>“Late?” says the King in a fume. “Summon him at once.”</font><br><br></p>\n<p><font size=5>Só͘-pái Jia̍k鬱卒ka̍h，一直到聽tio̍h王講：「鷹á–leh？我nah ē無看tio̍h我ê鷹á？」</font><br><br></p>\n<p><font size=5>Chit時，總管大臣，伊是1隻山雀，行向前行禮應講：</font><br><br></p>\n<p><font size=5>「大王陛下，伊遲到–ah。」</font><br><br></p>\n<p><font size=5>「遲到！」王話應kah氣phut-phut，koh講：「Sûi召伊來！」</font><br><br></p>\n<p><font size=5 color=#8E403A>Só͘-pái Jia̍k ut-chut ka̍h, it-ti̍t kàu thiaⁿ-tio̍h ông kóng: ‟Eng-á–leh? Góa nah ē bô khòaⁿ-tio̍h góa ê eng-á?”</font><br><br></p>\n<p><font size=5 color=#8E403A>Chit sî, chóng-koán tāi-sîn, i sī 1 chiah soaⁿ-chhiok, kiâⁿ hiòng chêng kiâⁿ-lé ìn kóng:</font><br><br></p>\n<p><font size=5 color=#8E403A>‟Tāi-ông pē-hā, i tî-tò–ah.”</font><br><br></p>\n<p><font size=5 color=#8E403A>‟Tî-tò!” Ông ōe ìn kah khì-phut-phut, koh kóng: ‟Sûi tiàu i lâi!”</font><br><br><br><p></p>\n<p><font size=5 color=#3F48CC>So two larks flew up into the sky till they couldn’t be seen and sang ever so loud, till at last the eagle appeared all in a perspiration from having flown so fast.</font><br><br></p>\n<p><font size=5 color=#3F48CC>Then the King said, “Sirrah! Have you seen a missing Castle that stands upon twelve pillars of gold?”</font><br><br></p>\n<p><font size=5 color=#3F48CC>And the eagle blinked its eyes and said, “May it please your Majesty that is where I’ve been.”</font><br><br></p>\n<p><font size=5>To̍h án-ne，2隻雲雀飛起lih天頂，一直到無khoàiⁿ影，koh唱歌唱kah chiok大聲一直到鷹á出現，he鷹á kui身軀拚kah大粒汗細粒汗，實在是伊飛kah siuⁿ緊–ah。</font><br><br></p>\n<p><font size=5>王講：「無教示–ê！你kám bat看過1棟起tī 12支金á thiāu頂koân ê失蹤城堡？」</font><br><br></p>\n<p><font size=5>鷹á目睭nih–1-ē講：「大王陛下萬福，我chiah ùi hia來niâ。」</font><br><br></p>\n<p><font size=5 color=#8E403A>To̍h án-ne, 2 chiah hûn-chhiok poe khí lih thiⁿ-téng, it-ti̍t kàu bô khoàiⁿ iáⁿ, koh chhiùⁿ-koa chhiùⁿ kah chiok tōa-siaⁿ it-ti̍t kàu eng-á chhut-hiān, he eng-á kui sin-khu piàⁿ kah tōa-lia̍p-kōaⁿ sè-lia̍p-kōaⁿ, si̍t-chāi sī i poe kah siuⁿ kín–ah.</font><br><br></p>\n<p><font size=5 color=#8E403A>Ông kóng: ‟Bô kà-sī–ê! Lí kám bat khòaⁿ-kòe 1 tòng khí tī 12 ki kim-á thiāu téng-koân ê sit-chong siâⁿ-pó?”</font><br><br></p>\n<p><font size=5 color=#8E403A>Eng-á ba̍k-chiu nih–1-ē kóng: ‟Tāi-ông pē-hā bān-hok, góa chiah ùi hia lâi niâ.”</font><br><br><br><p></p>\n<p><font size=5 color=#3F48CC>Then everybody rejoiced exceedingly, and when the eagle had eaten a whole calf so as to be strong enough for the journey, he spread his wide wings, on which Jack stood, with the mouse in one pocket and the frog in the other, and started to obey the King’s order to take the owner back to his missing Castle as quickly as possible.</font><br><br></p>\n<p><font size=5>Ta̍k ê lóng歡喜kah peh起來跳。等到鷹á kā kui隻牛á-kiáⁿ食了了，koh有力thang上路ê時，伊kā伊闊闊ê翅á thián–開，hō͘ Jia̍k khiā tī頂面，Jia̍k 1-pêng ê lak袋á袋niáu鼠，1 pêng袋水雞，koh來伊to̍h照王ê命令行，beh chhōa城堡ê主人轉去伊失蹤ê城堡，jú緊jú好！</font><br><br></p>\n<p><font size=5 color=#8E403A>Ta̍k ê lóng hoaⁿ-hí kah peh khí-lâi thiàu. Tán-kàu eng-á kā kui chiah gû-á-kiáⁿ chia̍h liáu-liáu, koh ū la̍t thang chiūⁿ-lō͘ ê sî, i kā i khoah-khoah ê si̍t-á thián–khui, hō͘ Jia̍k khiā tī téng-bīn, Jia̍k 1-pêng ê lak-tē-á tē niáu-chhí, 1 pêng tē chúi-ke, koh lâi i to̍h chiò ông ê bēng-lēng kiâⁿ, beh chhōa siâⁿ-pó ê chú-lâng tńg-khì i sit-chong ê siâⁿ-pó, jú kín jú hó!</font><br><br><br><p></p>\n<p><font size=5 color=#3F48CC>And they flew over land and they flew over sea, until at last in the far distance they saw the Castle standing on its twelve golden pillars. But all the doors and windows were fast shut and barred, for, see you, the servant-master who had run away with it had gone out for the day a-hunting, and he always bolted doors and windows while he was absent lest some one else should run away with it.</font><br><br></p>\n<p><font size=5>In飛過陸地，飛過海，一直到siōng尾chiah看tio̍h城堡tī遠遠ê所在，chhāi tī伊ê 12支金á thiāu頂頭，m̄-koh所有ê門kah窗á lóng關kah bā-bā，chhòaⁿ kah ân-ân，ah to你ka看，hit-ê kā城堡the̍h–走koh溜soan ê使用人，a̍h to̍h是chit-má ê主人，今á日出去phah獵–ah。伊便nā無tī–leh，lóng ē kā門kah窗á chhòaⁿ ho͘好勢，khah bē有人來kā城堡偷the̍h–去。</font><br><br></p>\n<p><font size=5 color=#8E403A>In poe-kòe lio̍k-tē, poe-kòe hái, it-ti̍t kàu siōng-bóe chiah khòaⁿ tio̍h siâⁿ-pó tī hn̄g-hn̄g ê só͘-chāi, chhāi tī i ê 12 ki kim-á thiāu téng-thâu,  m̄-koh só͘-ū ê mn̂g kah thang-á lóng koaiⁿ kah bā-bā, chhòaⁿ kah ân-ân, ah to lí ka khòaⁿ, hit-ê kā siâⁿ-pó the̍h–cháu koh liu-soan ê sú-iōng-lâng, a̍h to̍h sī chit-má ê chú-lâng, kin-á-ji̍t chhut-khì phah-la̍h–ah. I piān nā bô tī–leh, lóng ē kā mn̂g kah thang-á chhòaⁿ ho͘ hó-sè, khah bē ū lâng lâi kā siâⁿ-pó thau-the̍h–khì.</font><br><br><br><p></p>\n<p><font size=5 color=#3F48CC>Then Jack was puzzled to think how he should get hold of the golden snuff-box, until the little mouse said:</font><br><br></p>\n<p><font size=5 color=#3F48CC>“Let me fetch it. There is always a mouse-hole in every castle, so I am sure I shall be able to get in.”</font><br><br></p>\n<p><font size=5 color=#3F48CC>So it went off, and Jack waited on the eagle’s wings in a fume; till at last mousekin appeared.</font><br><br></p>\n<p><font size=5 color=#3F48CC>“Have you got it?” shouted Jack, and the little mousie cried:</font><br><br></p>\n<p><font size=5 color=#3F48CC>“Yes!”</font><br><br></p>\n<p><font size=5>Jia̍k頭殼mo͘h leh燒，m̄知影ài án怎chiah有法度kā hit ê金鼻薰kheh-á the̍h過手，chit時niáu鼠á to̍h講：</font><br><br></p>\n<p><font size=5>「我去the̍h–lah，ta̍k棟城堡一定lóng有niáu鼠á-khang，我一定有才調–入-去。」</font><br><br></p>\n<p><font size=5>Sòa–lòe伊to̍h出發–ah，Jia̍k真焦心tī鷹á ê翅á頂niau-niau看 ，路尾niáu鼠á總算是koh出現–ā。</font><br><br></p>\n<p><font size=5>Jia̍k hoah講：「有the̍h–tio̍h-無？」</font><br><br></p>\n<p><font size=5>Niáu鼠á mā大聲ki講：「有lah！」</font><br><br></p>\n<p><font size=5 color=#8E403A>Jia̍k thâu-khak mo͘h leh sio, m̄ chai-iáⁿ ài án-chóaⁿ chiah ū hoat-tō͘ kā hit ê kim phīⁿ-hun-kheh-á the̍h kòe chhiú, chit-sî niáu-chhí-á to̍h kóng:</font><br><br></p>\n<p><font size=5 color=#8E403A>‟Góa khì the̍h–lah, ta̍k tòng siâⁿ-pó it-tēng lóng ū niáu-chhí-á-khang, góa it-tēng ū châi-tiāu–ji̍p-khì.”</font><br><br></p>\n<p><font size=5 color=#8E403A>Sòa–lòe i to̍h chhut-hoat–ah, Jia̍k chin chiau-sim tī eng-á ê si̍t-á téng niau-niau-khòaⁿ, lō͘-bóe niáu-chhí-á chóng-sǹg sī koh chhut-hiān–ā.</font><br><br></p>\n<p><font size=5 color=#8E403A>Jia̍k hoah kóng: ‟Ū the̍h–tio̍h-bô?”</font><br><br></p>\n<p><font size=5 color=#8E403A>Niáu-chhí-á mā tōa-siaⁿ ki kóng: ‟Ū lah!”</font><br><br><br><p></p>\n<p><font size=5 color=#3F48CC>So every one rejoiced exceedingly, and they set off back to the palace of the King of all the Birds, where Jack had left his horse; for now that he had the golden snuff-box safe he knew he could get the Castle back whenever he chose to send the three little red men to fetch it. But on the way over the sea, while Jack, who was dead tired with standing so long, lay down between the eagle’s wings and fell asleep, the mouse and the eagle fell to quarrelling as to which of them had helped Jack the most, and they quarrelled so much that at last they laid the case before the frog. Then the frog, who made a very wise judge, said he must see the whole affair from the very beginning; so the mouse brought out the golden snuff-box from Jack’s pocket, and began to relate where it had been found and all about it. Now, at that very moment Jack awoke, kicked out his leg, and plump went the golden snuff-box down to the very bottom of the sea!</font><br><br></p>\n<p><font size=5>Ta̍k ê lóng thiòng kah beh tio̍h poa̍h，koh來to̍h beh起行，轉去全世界ê鳥á ê王ê王宮，Jia̍k ê馬koh tī hia。伊chit-má已經the̍h tio̍h金鼻薰kheh-á–ah，伊知影不管時伊nā想beh ài城堡，to̍h叫hit 3仙細仙紅人去搬to̍h好，保証lóng the̍h有！M̄-koh，tī leh beh飛過海ê路–ni̍h，Jia̍k已經khiā siuⁿ久，thiám kah kiōng beh火hoa–去，伊倒tī鷹á hit對翼股中央，soah chŏaⁿ睏–去，chit-ê時陣niáu鼠á kah鷹á為tio̍h leh講siáng kā Jia̍k tàu-saⁿ-kāng siōng chē，soah起冤家，冤kah bē收soah，最後koh叫水雞來做公親。Che水雞mā是1 ê chiok gâu ê法官，伊講che to̍h ài自頭到尾項項á來會ho͘清楚chiah ē判–chit，só͘-pái niáu鼠á to̍h ùi Jia̍k ê lak袋á kā金鼻薰kheh-á the̍h–出-來，ùi kheh-á是án怎來–ê，koh有kah chit ê kheh-á有關係ê tāi-chì，1項1項ka講–落-去。To̍h tī chit時，Jia̍k精神–ā，伊脚1-ē-chhun，「thom」1聲，金鼻薰kheh-á chŏaⁿ lak落去深深ê海底！</font><br><br></p>\n<p><font size=5 color=#8E403A>Ta̍k ê lóng thiòng kah beh tio̍h poa̍h, koh lâi to̍h beh khí-kiâⁿ, tńg-khì choân-sè-kài ê chiáu-á ê ông ê ông-kiong, Jia̍k ê bé koh tī hia. I chit-má í-keng the̍h tio̍h kim phīⁿ-hun-kheh-á–ah, i chai-iáⁿ put-koán-sî i nā siūⁿ beh ài siâⁿ-pó, to̍h kiò hit 3 sian sè-sian âng-lâng khì poaⁿ to̍h hó, pó-chèng lóng the̍h ū! M̄-koh, tī leh beh poe-kòe hái ê lō͘–ni̍h, Jia̍k í-keng khiā siuⁿ kú, thiám kah kiōng beh hóe-hoa–khì, i tó tī eng-á hit tùi si̍t-kó͘ tiong-ng, soah chŏaⁿ khùn–khì, chit-ê sî-chūn niáu-chhí-á kah eng-á ūi-tio̍h leh kóng siáng kā Jia̍k tàu-saⁿ-kāng siōng chē, soah khí oan-ke, oan kah bē siu-soah, chòe-āu koh kiò chúi-ke lâi chò kong-chhin. Che chúi-ke mā sī 1 ê chiok gâu ê hoat-koaⁿ, i kóng che to̍h ài chū-thâu-kàu-bóe hāng-hāng-á lâi hōe ho͘ chheng-chhó chiah ē phòaⁿ–chit, só͘-pái niáu-chhí-á to̍h ùi Jia̍k ê lak-tē-á kā kim phīⁿ-hun-kheh-á the̍h–chhut-lâi, ùi kheh-á sī án-chóaⁿ lâi–ê, koh ū kah chit ê kheh-á ū koan-hē ê tāi-chì, 1 hāng 1 hāng ka kóng–lo̍h-khì. To̍h tī chit sî, Jia̍k cheng-sîn–ā, i kha 1-ē-chhun, “thom” 1 siaⁿ, kim phīⁿ-hun-kheh-á chŏaⁿ lak lo̍h-khì chhim-chhim ê hái-té!</font><br><br><br><p></p>\n<p><font size=5 color=#3F48CC>“I thought my turn would come,” said the frog, and went plump in after it.</font><br><br></p>\n<p><font size=5 color=#3F48CC>Well, they waited, and waited, and waited for three whole days and three whole nights; but froggie never came up again, and they had just given him up in despair when his nose showed above the water.</font><br><br></p>\n<p><font size=5>「我to̍h知影ē tio̍h我！」水雞講soah，「thom」–1-ē， to̍h跳對海–ni̍h-去。</font><br><br></p>\n<p><font size=5>In to̍h kho̍k-kho̍k等，直直等，等有3暝3日hiah-nī久，m̄-koh水雞lóng無koh siû–起-來，to̍h tī in等kah絕望，beh放棄水雞ê時，in去看tio̍h水雞ê鼻á浮出來tī水面頂。</font><br><br></p>\n<p><font size=5 color=#8E403A>‟Góa to̍h chai-iáⁿ ē tio̍h góa!” Chúi-ke kóng soah, “thom”–1-ē, to̍h thiàu tùi hái–ni̍h-khì.</font><br><br></p>\n<p><font size=5 color=#8E403A>In to̍h kho̍k-kho̍k tán, ti̍t-ti̍t tán, tán ū 3 mê 3 ji̍t hiah-nī kú, m̄-koh chúi-ke lóng bô koh siû–khí-lâi, to̍h tī in tán kah choa̍t-bōng, beh hòng-khì chúi-ke ê sî, in khì khòaⁿ-tio̍h chúi-ke ê phīⁿ-á phû chhut-lâi tī chúi-bīn-téng.</font><br><br><br><p></p>\n<p><font size=5 color=#3F48CC>“Have you got it?” they shouted.</font><br><br></p>\n<p><font size=5 color=#3F48CC>“No!” says he, with a great gasp.</font><br><br></p>\n<p><font size=5 color=#3F48CC>“Then what do you want?” they cried in a rage.</font><br><br></p>\n<p><font size=5 color=#3F48CC>“My breath,” says froggie, and with that he sinks down again.</font><br><br></p>\n<p><font size=5 color=#3F48CC>Well, they waited two days and two nights more, and at last up comes the little frog with the golden snuff-box in its mouth.</font><br><br></p>\n<p><font size=5>In大聲喝講：「你有chhōe–tio̍h-無？」</font><br><br></p>\n<p><font size=5>水雞喘phe̍ⁿh-phe̍ⁿh應講：「無！」</font><br><br></p>\n<p><font size=5>In氣kah kā水雞jiáng講：「Án-ne你是siû起來beh創啥！」</font><br><br></p>\n<p><font size=5>「喘khùi。」水雞講soah to̍h koh chhàng–落-去。</font><br><br></p>\n<p><font size=5>In iû-koh等2暝2日，最後水雞siû出來海面–ā，嘴koh kā hit ê金鼻薰kheh-á kā-tiâu–leh。</font><br><br></p>\n<p><font size=5 color=#8E403A>In tōa-siaⁿ hoah kóng: ‟Lí ū chhōe–tio̍h-bô?”</font><br><br></p>\n<p><font size=5 color=#8E403A>Chúi-ke chhoán-phe̍ⁿh-phe̍ⁿh ìn kóng: ‟Bô!”</font><br><br></p>\n<p><font size=5 color=#8E403A>In khì kah kā chúi-ke jiáng kóng: ‟Án-ne lí sī siû khí-lâi beh chhòng-siáⁿ!”</font><br><br></p>\n<p><font size=5 color=#8E403A>‟Chhoán-khùi.” Chúi-ke kóng soah to̍h koh chhàng–lo̍h-khì.</font><br><br></p>\n<p><font size=5 color=#8E403A>In iû-koh tán 2 mê 2 ji̍t, chòe-āu chúi-ke siû chhut-lâi hái-bīn–ā, chhùi koh kā hit ê kim phīⁿ-hun-kheh-á kā-tiâu–leh.</font><br><br><br><p></p>\n<p><font size=5 color=#3F48CC>Then they all rejoiced exceedingly, and the eagle flew ever so fast to the palace of the King of the Birds.</font><br><br></p>\n<p><font size=5 color=#3F48CC>But alas and alack-a-day! Jack’s troubles were not ended; his mother’s malison was still bringing him ill-luck, for the King of the Birds flew into a fearsome rage because Jack had not brought the Castle of the golden pillars back with him. And he said that unless he saw it by eight o’clock next morning Jack’s head should come off as a cheat and a liar.</font><br><br></p>\n<p><font size=5>In iû-koh thiòng kah掠bē tiâu，鷹á teh飛ê速度mā chhui kah盡磅，飛轉去鳥á王ê王宮。</font><br><br></p>\n<p><font size=5>M̄-koh命運創治–lah！Jia̍k ê麻煩iáu-bē soah，in老母ê咒讖ûn-ná koh leh ka帶衰。為tio̍h Jia̍k無kā起tī金á thiāu頂面ê城堡chah–轉-來，鳥á王風火to̍h，講nā是tī明á載早起8點進前無hō͘伊看tio̍h hit棟城堡，Jia̍k to̍h ē hông thâi頭，因為伊to̍h是1 ê欺騙社會ê pián仙á。</font><br><br></p>\n<p><font size=5 color=#8E403A>In iû-koh thiòng kah lia̍h bē tiâu, eng-á teh poe ê sok-tō͘ mā chhui kah chīn-pōng, poe tńg-khì chiáu-á-ông ê ông-kiong.</font><br><br></p>\n<p><font size=5 color=#8E403A>M̄-koh miā-ūn chhòng-tī–lah! Jia̍k ê mâ-hoân iáu-bē soah, in lāu-bú ê chiù-chhàm ûn-ná koh leh ka tài-soe. Ūi-tio̍h Jia̍k bô kā khí tī kim-á thiāu téng-bīn ê siâⁿ-pó chah–tńg-lâi, chiáu-á-ông hong-hóe-to̍h, kóng nā sī tī bîn-á-chài chái-khí 8 tiám chìn-chêng bô hō͘ i khòaⁿ tio̍h hit tòng siâⁿ-pó, Jia̍k to̍h ē hông thâi thâu, in-ūi i to̍h sī 1 ê khi-phiàn siā-hōe ê pián-sian-á.</font><br><br><br><p></p>\n<p><font size=5 color=#3F48CC>Then Jack being close to death opened the golden snuff-box, and out tumbled the three little red men in their three little red caps. They had recovered their tempers and were quite glad to be back with a master who knew that they would only, as a rule, work under fear of death; for, see you, the servant-master had been for ever disturbing their sleep with opening the box to no purpose.</font><br><br></p>\n<p><font size=5>Chit時Jia̍k已經kiōng-beh無命–ā，伊kā金鼻薰kheh-á開–開，in hit 3仙tì細頂紅帽á ê細仙紅人，to̍h án-ne liàn–出-來。In已經無koh leh受氣–ah，mā真歡喜koh轉–來，因為chit ê主人有了解講，nā beh叫in做khang-khòe，to̍h kan-na有1 ê規矩，to̍h是ài tī性命有危險ê時chiah ē-tàng kā in叫–出-來，無像進前hit ê使用人變做主人了後，無tāi無chì to̍h leh開kheh-á，害in lóng睏bē好勢。</font><br><br></p>\n<p><font size=5 color=#8E403A>Chit-sî Jia̍k í-keng kiōng-beh bô-miā–ā, i kā kim phīⁿ-hun-kheh-á khui–khui, in hit 3 sian tì sè téng âng-bō-á ê sè-sian âng-lâng, to̍h án-ne liàn–chhut-lâi. In í-keng bô koh leh siū-khì–ah, mā chin hoaⁿ-hí koh tńg–lâi, in-ūi chit ê chú-lâng ū liáu-kái kóng, nā beh kiò in chò khang-khòe, to̍h kan-na ū 1 ê kui-kí, to̍h-sī ài tī sìⁿ-miā ū gûi-hiám ê sî chiah ē-tàng kā in kiò–chhut-lâi, bô chhiūⁿ chìn-chêng hit ê sú-iōng-lâng piàn-chò chú-lâng liáu-āu, bô-tāi-bô-chì to̍h leh khui kheh-á, hāi in lóng khùn bē hó-sè.</font><br><br><br><p></p>\n<p><font size=5 color=#3F48CC>So before the clock struck eight next morning, there was the Castle on its twelve golden pillars, and the King of the Birds was fine and pleased, and let Jack take his horse and ride to the palace of the King of the Frogs. But there exactly the same thing happened, and poor Jack had to open the snuff-box again and order the Castle to come to the palace of the King of the Frogs. At this the little red men were a wee bit cross; but they said they supposed it could not be helped; so, though they yawned, they brought the Castle all right, and Jack was allowed to take his horse and go to the palace of the King of all the Mice in the World. But here the same thing happened, and the little red men tumbled out of the golden snuff-box in a real rage, and said fellows might as well have no sleep at all! However, they did as they were bidden; they brought the Castle of the golden pillars from the palace of the King of the Frogs to the palace of the King of the Birds(mice), and Jack was allowed to take his own horse and ride home.</font><br><br></p>\n<p><font size=5>Só͘-pái，tī隔工早時á 8點ê鐘聲tân進前，hit棟chhāi tī 12支金á thiāu頂koân ê城堡to̍h已經tī hia，鳥á王歡喜koh滿意–ah，to̍h hō͘ Jia̍k去牽伊ê馬thang騎去水雞王hia。M̄-koh kāng款ê tāi-chì koh來–ā，可憐ê Jia̍k ko͘-put-chiong mā是to̍h kā鼻薰kheh-á koh開1遍，命令講to̍h ài kā城堡sóa來水雞王chia，chit時in 3仙細仙á紅人to̍h淡薄á無歡喜–ah，m̄-koh in講，che mā是bô-ta-ôa ê tāi-chì，sui-bóng是愛睏kah koh leh hah-hì，in mā是kā城堡搬kah好勢好勢，sòa–lòe，Jia̍k chiah有thang騎伊ê馬，ùi全世界ê niáu鼠á王ê王宮hia–去。但是iû-koh是kāng款ê版路，in 3仙細仙á紅人ùi金鼻薰kheh-á liàn–出-來ê時，有影氣phut-phut，koh講，án-ne goán kui-khì lóng mài睏！M̄-koh in mā是有kā in該做–ê做好勢，kā金á-thiāu城堡ùi水雞王ê王宮搬去niáu鼠á王ê王宮，án-ne Jia̍k mā ē-tàng去牽伊ê馬騎轉去厝–ah。</font><br><br></p>\n<p><font size=5 color=#8E403A>Só͘-pái, tī keh-kang chái-sî-á 8 tiám ê cheng-siaⁿ tân chìn-chêng, hit tòng chhāi tī 12 ki kim-á thiāu téng-koân ê siâⁿ-pó to̍h í-keng tī hia, chiáu-á-ông hoaⁿ-hí koh boán-ì–ah, to̍h hō͘ Jia̍k khì khan i ê bé thang khiâ khì chúi-ke-ông hia. M̄-koh kāng-khoán ê tāi-chì koh lâi–ā, khó-liân ê Jia̍k ko͘-put-chiong mā sī to̍h kā phīⁿ-hun-kheh-á koh khui 1 piàn, bēng-lēng kóng to̍h ài kā siâⁿ-pó sóa-lâi chúi-ke-ông chia, chit-sî in 3 sian sè-sian-á âng-lâng to̍h tām-po̍h-á bô hoaⁿ-hí–ah, m̄-koh in kóng, che mā sī bô-ta-ôa ê tāi-chì, sui-bóng sī ài-khùn kah koh leh hah-hì, in mā sī kā siâⁿ-pó poaⁿ kah hó-sè hó-sè, sòa–lòe, Jia̍k chiah ū thang khiâ i ê bé, ùi choân-sè-kài ê niáu-chhí-á ông ê ông-kiong hia–khì. Tān-sī iû-koh sī kāng-khoán ê pán-lō͘, in 3 sian sè-sian-á âng-lâng ùi kim phīⁿ-hun-kheh-á liàn–chhut-lâi ê sî, ū-iáⁿ khì-phut-phut, koh kóng, án-ne goán kui-khì lóng mài khùn! M̄-koh in mā-sī ū kā in kai chò–ê chò hó-sè, kā kim-á-thiāu siâⁿ-pó ùi chúi-ke-ông ê ông-kiong poaⁿ khì niáu-chhí-á ông ê ông-kiong, án-ne Jia̍k mā ē-tàng khì khan i ê bé khiâ tńg-khì chhù–ah.</font><br><br><br><p></p>\n<p><font size=5 color=#3F48CC>But the year and a day which he had been allowed was almost gone, and even his gay young wife, after almost weeping her eyes out after her handsome young husband, had given up Jack for lost; so every one was astounded to see him, and not over-pleased either to see him come without his Castle. Indeed his father-in-law swore with many oaths that if it were not in its proper place by eight o’clock next morning Jack’s life should be forfeit.</font><br><br></p>\n<p><font size=5>M̄-koh，Jia̍k hông允准ê 1年koh過1工ê時限kiōng beh到–ah，連伊hit ê青春活潑ê牽手，tī伊為tio̍h伊ê緣投á少年ang，哭kah目睭kiōng beh chheⁿ-mê了後，mā認為Jia̍k已經失蹤，kā Jia̍k放棄–ah。Só͘-pái，ta̍k人看tio̍h伊ê時lóng驚1-ē，put-kò看伊無kā城堡chah–轉-來，mā無啥歡喜。事實上，in丈人pâ有咒chōa kúi-nā遍，nā準講城堡tī明á載8點進前無轉去到原位，Jia̍k絕對ē無命。</font><br><br></p>\n<p><font size=5 color=#8E403A>M̄-koh, Jia̍k hông ún-chún ê 1 nî koh kòe 1 kang ê kî-hān kiōng beh kàu–ah, liân i hit ê chheng-chhun hoa̍h-phoah ê khan-chhiú, tī i ūi-tio̍h i ê iân-tâu-á siàu-liân ang, khàu kah ba̍k-chiu kiōng beh chheⁿ-mê liáu-āu, mā jīn-ûi Jia̍k í-keng sit-chong, kā Jia̍k hòng-khì–ah. Só͘-pái, ta̍k-lâng khòaⁿ tio̍h i ê sî lóng kiaⁿ-1-ē, put-kò khòaⁿ i bô kā siâⁿ-pó chah–tńg-lâi, mā bô siáⁿ hoaⁿ-hí. Sū-si̍t siōng, in tiûⁿ-lâng-pâ ū chiù-chōa kúi-nā piàn, nā chún-kóng siâⁿ-pó tī bîn-á-chài 8 tiám chìn-chêng bô tńg-khì kàu goân-ūi, Jia̍k choa̍t-tùi ē bô-miā.</font><br><br><br><p></p>\n<p><font size=5 color=#3F48CC>Now this, of course, was exactly what Jack had wanted and intended from the beginning; because when death was nigh he could open the golden snuff-box and order about the little red men. But he had opened it so often of late and they had become so cross that he was in a stew what to do; whether to give them time to show their temper, or to hustle them out of it. At last he decided to do half and half. So just as the hands of the clock were at five minutes to eight he opened the box, and stopped his ears!</font><br><br></p>\n<p><font size=5>當然–lah，Jia̍k to̍h是想beh ài án-ne，伊自頭to̍h有án-ne teh phah算，因為nā有性命ê危險，伊to̍h ē-tàng kā金鼻薰kheh-á開–開，命令in 3仙細仙紅人做tāi-chì，m̄-koh伊最近kheh-á開kah siuⁿ chia̍p，in 3仙變kah性地chiâⁿ bái，che hō͘伊kài焦心，m̄知beh按怎，到底是beh hō͘ in時間使性地，a̍h是beh hiàm in緊去kā khang-khòe做做–leh。最後，伊決定beh lia̍h中和，取中範。Só͘-pái，to̍h tī leh時針koh chhun 5分鐘to̍h到8點ê時，伊kā kheh-á開–開，koh來to̍h kā耳á am–起-來！</font><br><br></p>\n<p><font size=5 color=#8E403A>Tong-jiân–lah, Jia̍k to̍h sī siūⁿ beh ài án-ne, i chū-thâu to̍h ū án-ne teh phah-sǹg, in-ūi nā ū sìⁿ-miā ê gûi-hiám, i to̍h ē-tàng kā kim phīⁿ-hun-kheh-á khui–khui, bēng-lēng in 3 sian sè-sian âng-lâng chò tāi-chì, m̄-koh i chòe-kīn kheh-á khui kah siuⁿ chia̍p, in 3 sian piàn kah sèng-tē chiâⁿ bái, che hō͘ i kài chiau-sim, m̄-chai beh án-chóaⁿ, tàu-té sī beh hō͘ in sî-kan sái-sèng-tē, a̍h sī beh hiàm in kín khì kā khang-khòe chò-chò–leh. Chòe-āu, i koat-tēng beh lia̍h tiong-hô, chhú tiong-pān. Só͘-pái, to̍h tī leh sî-chiam koh chhun 5 hun-cheng to̍h kàu 8 tiám ê sî, i kā kheh-á khui–khui, koh-lâi to̍h kā hīⁿ-á am–khí-lâi!</font><br><br><br><p></p>\n<p><font size=5 color=#3F48CC>Well! you never heard such a yawning, and scolding, and threatening, and blustering. What did he mean by it? Why should he take four bites at one cherry? If he was always in fear of death why didn’t he die and have done with it?</font><br><br></p>\n<p><font size=5 color=#3F48CC>In the midst of all this the tower clock began to whirr—</font><br><br></p>\n<p><font size=5>夭壽–喔！無可能有人bat聽過chit種hah-hì，chhoh-kàn-kiāu，pàng-tiau kah phì-phè叫lām-lām做1夥ê聲。「伊che是啥物意思？」「是按怎kāng款ê tāi-chì ài做4遍？」「伊nā kui日lóng hiah驚死，nah m̄ kui-khì去死死–leh，án-ne to̍h lóng bián koh驚–a？」</font><br><br></p>\n<p><font size=5>亂操操，jû-chháng-chháng，塔頂ê時鐘開始leh hiⁿ。</font><br><br></p>\n<p><font size=5 color=#8E403A>Iáu-siū–o͘h! Bô khó-lêng ū lâng bat thiaⁿ-kòe chit-chióng hah-hì, chhoh-kàn-kiāu, pàng-tiau kah phì-phè-kiò lām-lām chò-1-hóe ê siaⁿ. ‟I che sī siáⁿ-mih ì-sù?” ‟Sī án-chóaⁿ kāng-khoán ê tāi-chì ài chò 4 piàn?” ‟I nā kui-ji̍t lóng hiah kiaⁿ-sí, nah m̄ kui-khì khì sí-sí–leh, án-ne to̍h lóng bián koh kiaⁿ–a?”</font><br><br></p>\n<p><font size=5 color=#8E403A>Loān-chhau-chhau, jû-chháng-chháng, thah-téng ê sî-cheng khai-sí leh hiⁿ.</font><br><br><br><p></p>\n<p><font size=5 color=#3F48CC>“Gentlemen!” says Jack—he was really quaking with fear—“do as you are told.”</font><br><br></p>\n<p><font size=5 color=#3F48CC>“For the last time,” they shrieked. “We won’t stay and serve a master who thinks he is going to die every day.”</font><br><br></p>\n<p><font size=5 color=#3F48CC>And with that they flew out of the window.</font><br><br></p>\n<p><font size=5 color=#3F48CC>AND THEY NEVER CAME BACK.</font><br><br></p>\n<p><font size=5>「各位–ah！」Jia̍k真正是驚kah kui seng-khu phi̍h-phi̍h-chhoah，「照我kā lín講–ê去做。」</font><br><br></p>\n<p><font size=5>「Che是siāng尾1遍–ah！」In氣kah用jiáng–ê。「Goán bē koh留tī chia，伺候1 ê ta̍k日lóng認為伊ka-tī beh死–ah ê主人。」</font><br><br></p>\n<p><font size=5>講soah in to̍h飛ùi窗á外出–去-ah。</font><br><br></p>\n<p><font size=5>In mā無koh轉–來-ah。</font><br><br></p>\n<p><font size=5 color=#8E403A>“Kok-ūi–ah!” Jia̍k chin-chiàⁿ sī kiaⁿ kah kui seng-khu phi̍h-phi̍h-chhoah, “Chiàu góa kā lín kóng–ê khì chò.”</font><br><br></p>\n<p><font size=5 color=#8E403A>“Che sī siāng-bóe 1 piàn–ah!” In khì kah iōng jiáng–ê. “Goán bē koh lâu tī chia, su-hāu 1 ê ta̍k-ji̍t lóng jīn-ûi i ka-tī beh sí–ah ê chú-lâng.”</font><br><br></p>\n<p><font size=5 color=#8E403A>Kóng soah in to̍h poe ùi thang-á gōa chhut–khì-ah.</font><br><br></p>\n<p><font size=5 color=#8E403A>In mā bô koh tńg–lâi-ah.</font><br><br><br><p></p>\n<p><font size=5 color=#3F48CC>The golden snuff-box remained empty for evermore.</font><br><br></p>\n<p><font size=5 color=#3F48CC>But when Jack looked out of window there was the Castle in the middle of the lake on its twelve golden pillars, and there was his young wife ever so pretty and gay in her nightcap looking out of the window too.</font><br><br></p>\n<p><font size=5 color=#3F48CC>So they lived happily ever after.</font><br><br></p>\n<p><font size=5>Hit ê金鼻薰kheh-á to̍h永遠lóng khang-khang–a。</font><br><br></p>\n<p><font size=5>M̄-koh to̍h tī Jia̍k ùi窗á門看–出-去ê時，湖ê中央有1棟城堡，起tī 12支金á大thiāu頂koân。伊hit ê tì睏帽ê少年牽手，hiah-nī súi，koh hiah-nī快樂，mā做夥teh看窗á外。</font><br><br></p>\n<p><font size=5>In 2 ê人to̍h án-ne過in幸福快樂ê日子–ah。</font><br><br></p>\n<p><font size=5 color=#8E403A>Hit ê kim phīⁿ-hun-kheh-á to̍h éng-oán lóng khang-khang–a.</font><br><br></p>\n<p><font size=5 color=#8E403A>M̄-koh to̍h tī Jia̍k ùi thang-á-mn̂g khòaⁿ–chhut-khì ê sî, ô͘ ê tiong-ng ū 1 tòng siâⁿ-pó, khí tī 12 ki kim-á tōa-thiāu téng-koân. I hit ê tì khùn-bō ê siàu-liân khan-chhiú, hiah-nī súi, koh hiah-nī khoài-lo̍k, mā chò-hóe teh khòaⁿ thang-á gōa.</font><br><br></p>\n<p><font size=5 color=#8E403A>In 2 ê lâng to̍h án-ne kòe in hēng-hok khoài-lo̍k ê ji̍t-chí–ah.</font><br><br><br><p></p>\n","categories":["英國囡仔古"],"tags":["Tâi-gí","台語","Tâi-bûn","台文","Eng-kok gín-á-kó͘","英國囡仔古","金鼻薰Kheh-á","The Golden Snuff-Box"]},{"title":"【英國Gín-á古】破裘á︱Tattercoats","url":"/%5Bobject%20Object%5D/ukkidstory07/","content":"<p><a href=\"https://youtu.be/YraYZ5EaxmU\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/a5d5e1dd-f2eb-4a88-a6c6-11bca578368d\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6IbpDVVy6YAhTw7MXoCJCN\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/T-dU_tLofsrHuqGxjC\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E8%8B%B1%E5%9C%8Bg%C3%ADn-%C3%A1%E5%8F%A4-%E7%A0%B4%E8%A3%98%C3%A1-tattercoats/id1730745763?i=1000681743165\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<p><font size=6 color=#3F48CC>TATTERCOATS</font><br><font size=5 color=#3F48CC>In a great Palace by the sea there once dwelt a very rich old lord, who had neither wife nor children living, only one little granddaughter, whose face he had never seen in all her life. He hated her bitterly, because at her birth his favourite daughter died; and when the old nurse brought him the baby he swore that it might live or die as it liked, but he would never look on its face as long as it lived.</font><br><br></p>\n<p><font size=6>破裘á</font><br><font size=5>Éng過，tī海邊á 1棟真lè-táu ê宮–ni̍h，有1 ê老貴族tòa tī hin，伊無bó͘，mā無iáu tī–leh ê gín-á，kan-na有1 ê細漢cha-bó͘孫，chêng in cha-bó͘孫出世，伊to̍h m̄-bat去看過in cha-bó͘孫ê面。伊真怨恨in孫á，因為in孫á出世ê時，伊siōng心愛ê cha-bó͘-kiáⁿ soah死–去。Hit時，老奶母kā嬰á抱去hō͘伊看，伊咒chōa講，不管he死a̍h好，活a̍h好，lóng無伊ê tī-tāi，m̄-koh nā-sī he koh活–leh，伊to̍h絕對bē去看he ê面。</font><br><br></p>\n<p><font size=6 color=#8E403A>Phòa Hiû-á</font><br><font size=5 color=#8E403A>Éng-kòe, tī hái-piⁿ-á 1 tòng chin lè-táu ê kiong–ni̍h, ū 1 ê lāu kùi-cho̍k tòa tī hin, i bô bó͘, mā bô iáu tī–leh ê gín-á, kan-na ū 1 ê sè-hàn cha-bó͘-sun, chêng in cha-bó͘-sun chhut-sì, i to̍h m̄-bat khì khòaⁿ-kòe in cha-bó͘-sun ê bīn. I chin oàn-hūn in sun-á, in-ūi in sun-á chhut-sì ê sî, i siōng sim-ài ê cha-bó͘-kiáⁿ soah sí–khì. Hit-sî, lāu leng-bó kā eⁿ-á phō-khì hō͘ i khòaⁿ, i chiù-chōa kóng, put-koán he sí a̍h hó, oa̍h a̍h hó, lóng bô i ê tī-tāi, m̄-koh nā-sī he koh oa̍h–leh, i to̍h choa̍t-tùi bē khì khòaⁿ he ê bīn.</font><br><br></p>\n<p><font size=5 color=#3F48CC>So he turned his back, and sat by his window looking out over the sea, and weeping great tears for his lost daughter, till his white hair and beard grew down over his shoulders and twined round his chair and crept into the chinks of the floor, and his tears, dropping on to the window-ledge, wore a channel through the stone, and ran away in a little river to the great sea. Meanwhile, his granddaughter grew up with no one to care for her, or clothe her; only the old nurse, when no one was by, would sometimes give her a dish of scraps from the kitchen, or a torn petticoat from the rag-bag; while the other servants of the palace would drive her from the house with blows and mocking words, calling her “Tattercoats,” and pointing to her bare feet and shoulders, till she ran away, crying, to hide among the bushes.</font><br><br></p>\n<p><font size=5>了後，老貴族轉身，去坐tī窗á邊看海，為tio̍h伊死–去ê cha-bó͘-kiáⁿ，目屎流kah kui面，直直到伊白蔥蔥ê頭鬃kah嘴鬚長kah過肩胛，長kah纏tī椅á頂，長kah soan入去地板ê khang-khiah–ni̍h。伊ê目屎滴tī窗á唇，kā石頭鑿出1條水路，ná細條溪á án-ne流ùi海–ni̍h。同齊時，伊ê cha-bó͘孫á mā大漢–ah，無人惜，無人疼，無人kā伊tàu穿衫，kan-na有hit ê老奶母，tī無人khoàiⁿ ê時，有時á ē ùi灶腳té 1盤菜底凊飯ho͘食，a̍h是ùi àu布袋á–ni̍h hiau 1領破內裙ho͘穿。Ah nā其他ê使用人，是ē剾洗恥笑兼動脚動手kā伊趕–出-去，koh ē用手比伊he衫破kah掩bē bā ê肩胛頭kah伊ê赤腳，笑伊是「破裘á」，一直創到伊哭–出-來，走去樹林á–ni̍h bih，in chiah beh準soah。</font><br><br></p>\n<p><font size=5 color=#8E403A>Liáu-āu, lāu kùi-cho̍k tńg-sin, khì chē tī thang-á piⁿ khòaⁿ hái, ūi-tio̍h i sí–khì ê cha-bó͘-kiáⁿ, ba̍k-sái lâu kah kui bīn, ti̍t-ti̍t kàu i pe̍h-chhang-chhang ê thâu-chang kah chhùi-chhiu tn̂g kah kòe keng-kah, tn̂g kah tîⁿ tī í-á téng, tn̂g kah soan ji̍p-khì tē-pán ê khang-khiah–ni̍h. I ê ba̍k-sái tih tī thang-á-tûn, kā chio̍h-thâu chha̍k chhut 1 tiâu chúi-lō͘, ná sè tiâu khe-á án-ne lâu ùi hái–ni̍h. Tâng-chê-sî, i ê cha-bó͘-sun-á mā tōa-hàn–ah, bô lâng sioh, bô lâng thiàⁿ, bô lâng kā i tàu chhēng saⁿ, kan-na ū hit ê lāu-leng-bó, tī bô lâng khoàiⁿ ê sî, ū-sî-á ē ùi chàu-kha té 1 pôaⁿ chhài-té chhìn-pn̄g ho͘ chia̍h, a̍h-sī ùi àu pò͘-tē-á–ni̍h hiau 1 niá phòa lāi-kûn ho͘ chhēng. Ah nā kî-tha ê sú-iōng-lâng, sī ē khau-sé thí-chhiò kiam tāng-kha-tāng-chhiú kā i kóaⁿ–chhut-khì, koh ē iōng chhiú pí i he saⁿ phòa kah am bē bā ê keng-kah-thâu kah i ê chhiah-kha, chhiò i sī “Phòa Hiû-á”, it-ti̍t chhòng kàu i khàu–chhut-lâi, cháu-khì chhiū-nâ-á–ni̍h bih, in chiah beh chún soah.</font><br><br></p>\n<p><font size=5 color=#3F48CC>So she grew up, with little to eat or to wear, spending her days out of doors, her only companion a crippled gooseherd, who fed his flock of geese on the common. And this gooseherd was a queer, merry little chap, and when she was hungry, or cold, or tired, he would play to her so gaily on his little pipe, that she forgot all her troubles, and would fall to dancing with his flock of noisy geese for partners.</font><br><br></p>\n<p><font size=5>Cha-bó͘ gín-á to̍h án-ne大漢–ah，伊穿真bái mā食真少，ta̍k日to tī厝外過日，伊kan-na有1 ê人thang做伴，to̍h是1 ê tī公地teh飼鵝á ê pái脚少年á。Chit ê飼鵝á–ê，是1 ê古怪koh快樂ê少年人，cha-bó͘ gín-á便nā感覺iau，感覺寒，a̍h是感覺siān-tauh-tauh ê時，hit ê少年–ê to̍h ē pûn品á hō͘伊聽，伊teh pûn ê時有夠歡喜，hō͘ chit ê cha-bó͘ gín-á kā伊所有ê煩惱lóng bē記chit了了，koh kā hit tīn ài koa̍iⁿh-koa̍iⁿh叫ê鵝á當做舞伴，hâm in做夥跳舞。</font><br><br></p>\n<p><font size=5 color=#8E403A>Cha-bó͘ gín-á to̍h án-ne tōa-hàn–ah, i chhēng chin bái mā chia̍h chin chió, ta̍k-ji̍t to tī chhù-gōa kòe-ji̍t, i kan-na ū 1 ê lâng thang chò-phōaⁿ, to̍h sī 1 ê tī kong-tē teh chhī giâ-á ê pái-kha siàu-liân-á. Chit ê chhī giâ-á–ê, sī 1 ê kó͘-koài koh khoài-lo̍k ê siàu-liân-lâng,  cha-bó͘ gín-á piān-nā kám-kak iau, kám-kak kôaⁿ, a̍h sī kám-kak siān-tauh-tauh ê sî, hit ê siàu-liân–ê to̍h ē pûn phín-á hō͘ i thiaⁿ, i teh pûn ê sî ū-kàu hoaⁿ-hí, hō͘ chit ê cha-bó͘ gín-á kā i só͘-ū ê hoân-ló lóng bē-kì-chit liáu-liáu, koh kā hit tīn ài koa̍iⁿh-koa̍iⁿh-kiò ê giâ-á tòng-chò bú-phōaⁿ, hâm in chò-hóe thiàu-bú.</font><br><br></p>\n<p><font size=5 color=#3F48CC>Now one day people told each other that the King was travelling through the land, and was to give a great ball to all the lords and ladies of the country in the town near by, and that the Prince, his only son, was to choose a wife from amongst the maidens in the company. In due time one of the royal invitations to the ball was brought to the Palace by the sea, and the servants carried it up to the old lord, who still sat by his window, wrapped in his long white hair and weeping into the little river that was fed by his tears.</font><br><br></p>\n<p><font size=5>有1日，ta̍k人lóng teh hán講，chit-má王tng tī teh國內四界旅行，講beh招國內所有ê貴族kah女士，tī chit附近ê庄頭辦1場真盛大ê舞會，koh講王子，也to̍h是王唯一ê hāu-seⁿ，ē ùi來參加ê少女內底，kéng 1 ê做伊ê bó͘。無jōa久，王室舞會ê帖á送來到海邊á ê宮，使用人kā帖á the̍h去老貴族hia，chit chūn老貴族ûn-ná koh坐tī窗á邊，去hō͘ ka-tī長lò-sò ê白頭鬃包kah kui seng-khu，目屎chho̍p-chho̍p-tin，滴入去hit條伊ê目屎激ê溪á。</font><br><br></p>\n<p><font size=5 color=#8E403A>Ū 1 ji̍t, ta̍k lâng lóng teh hán kóng, chit-má ông tng tī teh kok-lāi sì-kè lú-hêng, kóng beh chio kok-lāi só͘-ū ê kùi-cho̍k kah lú-sū, tī chit hù-kīn ê chng-thâu pān 1 tiûⁿ chin sēng-tāi ê bú-hōe, koh kóng ông-chú, iā to̍h sī ông ûi-it ê hāu-seⁿ, ē ùi lâi chham-ka ê siàu-lú lāi-té, kéng 1 ê chò i ê bó͘. Bô jōa kú, ông-sek bú-hōe ê thiap-á sàng-lâi kàu hái-piⁿ-á ê kiong, sú-iōng-lâng kā thiap-á the̍h khì lāu kùi-cho̍k hia, chit chūn lāu kùi-cho̍k ûn-ná koh chē tī thang-á piⁿ, khì hō͘ ka-tī tn̂g-lò-sò ê pe̍h thâu-chang pau kah kui seng-khu, ba̍k-sái chho̍p-chho̍p-tin, tih ji̍p-khì hit tiâu i ê ba̍k-sái kek ê khe-á.</font><br><br></p>\n<p><font size=5 color=#3F48CC>But when he heard the King’s command, he dried his eyes and bade them bring shears to cut him loose, for his hair had bound him a fast prisoner, and he could not move. And then he sent them for rich clothes, and jewels, which he put on; and he ordered them to saddle the white horse, with gold and silk, that he might ride to meet the King; but he quite forgot he had a granddaughter to take to the ball.</font><br><br></p>\n<p><font size=5>M̄-koh tī伊聽tio̍h王ê命令ê時，伊kā目屎chhit ho͘乾，koh吩咐人the̍h剪á來kā伊tháu–出-來，因為伊ê長頭毛已經kā伊捆kah ân-tòng-tòng，害伊bē-tín-bē動。Sòa–lòe，伊叫人去the̍h伊奢華ê衫á褲kah珠寶來，打扮kah真正式，koh叫人去kā伊ê白馬掛馬鞍，koh to̍h ài用金á kah綢á ka妝娗，thang hō͘伊騎去見王，但是伊完全bē記chit伊koh有1 ê cha-bó͘孫á ài chhōa去參加舞會。</font><br><br></p>\n<p><font size=5 color=#8E403A>M̄-koh tī i thiaⁿ tio̍h ông ê bēng-lēng ê sî, i kā ba̍k-sái chhit ho͘ ta,  koh hoan-hù lâng the̍h chián-á lâi kā i tháu–chhut-lâi, in-ūi i ê tn̂g thâu-mo͘ í-keng kā i khún kah ân-tòng-tòng, hāi i bē-tín-bē-tāng. Sòa–lòe, i kiò lâng khì the̍h i chhia-hoa ê saⁿ-á-khò͘ kah chu-pó lâi, táⁿ-pān kah chin chèng-sek, koh kiò lâng khì kā i ê pe̍h bé kòa bé-oaⁿ, koh to̍h ài iōng kim-á kah tiû-á ka chng-thāⁿ, thang hō͘ i khiâ khì kìⁿ ông, tān-sī i oân-choân bē-kì-chit i koh ū 1 ê cha-bó͘-sun-á ài chhōa khì chham-ka bú-hōe.</font><br><br></p>\n<p><font size=5 color=#3F48CC>Meanwhile Tattercoats sat by the kitchen-door weeping, because she could not go to see the grand doings. And when the old nurse heard her crying she went to the Lord of the Palace, and begged him to take his granddaughter with him to the King’s ball.</font><br><br></p>\n<p><font size=5 color=#3F48CC>But he only frowned and told her to be silent; while the servants laughed and said, “Tattercoats is happy in her rags, playing with the gooseherd! Let her be—it is all she is fit for.”</font><br><br></p>\n<p><font size=5>Mā to̍h tī chit時，破裘á tng坐tī灶脚門口teh háu，因為伊bē-tàng去看hit ê 盛大ê場面。老奶母聽tio̍h伊ê哭聲ê時，伊to̍h去宮–ni̍h chhōe老貴族，懇求伊to̍h ài chhōa伊ê cha-bó͘孫á做tīn去王ê舞會。</font><br><br></p>\n<p><font size=5>M̄-koh老貴族kan-na目頭結結叫伊tiām-tiām。In hia ê使用人to̍h ka笑講：「破裘á穿破衫，kah伊ê鵝á sńg kah歡喜tang-tang siāng鬥tah！To̍h hō͘伊án-ne–lah，伊to̍h án-ne siāng tú好。 」</font><br><br></p>\n<p><font size=5 color=#8E403A>Mā to̍h tī chit sî, phòa hiû-á tng chē tī chàu-kha mn̂g-kháu teh háu, in-ūi i bē-tàng khì khòaⁿ hit ê sēng-tāi ê tiûⁿ-bīn. Lāu leng-bó thiaⁿ tio̍h i ê khàu-siaⁿ ê sî, i to̍h khì kiong–ni̍h chhōe lāu kùi-cho̍k, khún-kiû i to̍h ài chhōa i ê cha-bó͘-sun-á chò-tīn khì ông ê bú-hōe.</font><br><br></p>\n<p><font size=5 color=#8E403A>M̄-koh lāu kùi-cho̍k kan-na ba̍k-thâu kat-kat kiò i tiām-tiām. In hia ê sú-iōng-lâng to̍h ka chhiò kóng: “Phòa hiû-á chhēng phòa saⁿ, kah i ê giâ-á sńg kah hoaⁿ-hí tang-tang siāng tàu-tah! To̍h hō͘ i án-ne–lah, i to̍h án-ne siāng tú hó.”</font><br><br></p>\n<p><font size=5 color=#3F48CC>A second, and then a third time, the old nurse begged him to let the girl go with him, but she was answered only by black looks and fierce words, till she was driven from the room by the jeering servants, with blows and mocking words.</font><br><br></p>\n<p><font size=5>老奶母千拜托萬拜托，再三ko͘-chiâⁿ老貴族to̍h ài hō͘ chit ê chŏ͘-gín-á hâm伊做夥去，m̄-koh，ka回應–ê，to̍h kan-na有惡khia̍k-khia̍k ê眼神kah歹chhèng-chhèng ê lé罵。Siāng bóe，伊hō͘ hia ê使用人恥笑，koh沿路khau洗沿路phah，ka hò͘出去房間外。</font><br><br></p>\n<p><font size=5 color=#8E403A>Lāu leng-bó chhian pài-thok bān pài-thok, chài-saⁿ ko͘-chiâⁿ lāu kùi-cho̍k to̍h ài hō͘ chit ê chŏ͘-gín-á hâm i chò-hóe khì, m̄-koh, ka hôe-èng–ê, to̍h kan-na ū ok-khia̍k-khia̍k ê gán-sîn kah pháiⁿ-chhèng-chhèng ê lé-mē. Siāng bóe, i hō͘ hia ê sú-iōng-lâng thí-chhiò, koh iân-lō͘ khau-sé iân-lō͘ phah, ka hò͘ chhut-khì pâng-keng gōa.</font><br><br></p>\n<p><font size=5 color=#3F48CC>Weeping over her ill-success, the old nurse went to look for Tattercoats; but the girl had been turned from the door by the cook, and had run away to tell her friend the gooseherd how unhappy she was because she could not go to the King’s ball.</font><br><br></p>\n<p><font size=5>老奶母為tio̍h ka-tī去kâng ko͘-chiâⁿ bē成來流目屎，來to̍h beh去chhōe破裘á，m̄-koh cha-bó͘ gín-á已經去hō͘刀子師趕出門脚口，走去chhōe伊hit ê飼鵝á ê朋友，ka tâu講伊bē-tàng去參加王ê舞會是有jōa傷心–a。</font><br><br></p>\n<p><font size=5 color=#8E403A>Lāu leng-bó ūi-tio̍h ka-tī khì kâng ko͘-chiâⁿ bē sêng lâi lâu ba̍k-sái, lâi to̍h beh khì chhōe phòa hiû-á, m̄-koh cha-bó͘ gín-á í-keng khì hō͘ to-chí-sai kóaⁿchhut mn̂g-kha-kháu, cháu-khì chhōe i hit ê chhī giâ-á ê pêng-iú, ka tâu kóng i bē-tàng khì chham-ka ông ê bú-hōe sī ū jōa siong-sim–a.</font><br><br></p>\n<p><font size=5 color=#3F48CC>Now when the gooseherd had listened to her story, he bade her cheer up, and proposed that they should go together into the town to see the King, and all the fine things; and when she looked sorrowfully down at her rags and bare feet he played a note or two upon his pipe, so gay and merry, that she forgot all about her tears and her troubles, and before she well knew, the gooseherd had taken her by the hand, and she and he, and the geese before them, were dancing down the road towards the town.</font><br><br></p>\n<p><font size=5 color=#3F48CC>“Even cripples can dance when they choose,” said the gooseherd.</font><br><br></p>\n<p><font size=5>飼鵝á–ê kā伊ê故事聽了以後，教伊to̍h振作，koh招伊做夥來去庄–ni̍h看王kah hit kóa súi-tang-tang ê mi̍h-kiāⁿ。Tī破裘á頭lê-lê teh看伊ka-tī ê破衫á褲，koh有無鞋thang穿ê脚pô͘看kah teh傷心ê時，伊用伊ê品á pûn 1-2-ê-á音，he音是hiah-nī輕鬆koh快樂，破裘á chŏaⁿ kā ka-tī ê煩惱kah目屎bē記chit了了，無張無持，飼鵝á–ê已經kā伊ê手牽–leh，kui-tīn–ê鵝á做頭前，in 2 ê tòe tī後壁，to̍h án-ne沿路跳舞ùi庄–ni̍h去–ah。</font><br><br></p>\n<p><font size=5>飼鵝á–ê講：「To̍h準講是pái脚–ê，nā是伊beh，伊mā ē-tàng跳舞。 」</font><br><br></p>\n<p><font size=5 color=#8E403A>Chhī giâ-á–ê kā i ê kò͘-sū thiaⁿ liáu í-āu, kà i to̍h chín-chok, koh chio i chò-hóe lâi-khì chng–ni̍h khòaⁿ ông kah hit kóa súi-tang-tang ê mi̍h-kiāⁿ. Tī phòa hiû-á thâu-lê-lê teh khòaⁿ i ka-tī ê phòa saⁿ-á khò͘,  koh ū bô ê thang chhēng ê kha-pô͘ khòaⁿ kah teh siong-sim ê sî, i iōng i ê phín-á pûn 1-2-ê-á im, he im sī hiah-nī khin-sang koh khoài-lo̍k, phòa hiû-á chŏaⁿ kā ka-tī ê hoân-ló kah ba̍k-sái bē-kì-chit liáu-liáu, bô-tiuⁿ-bô-tî, chhī giâ-á–ê í-keng kā i ê chhiú khan–leh, kui-tīn–ê giâ-á chò-thâu-chêng, in 2 ê tòe tī āu-piah, to̍h án-ne iân-lō͘ thiàu-bú ùi chng–ni̍h khì–ah.</font><br><br></p>\n<p><font size=5 color=#8E403A>Chhī giâ-á–ê kóng: “To̍h chún-kóng sī pái-kha–ê, nā sī i beh, i mā ē-tàng thiàu-bú.”</font><br><br></p>\n<p><font size=5 color=#3F48CC>Before they had gone very far a handsome young man, splendidly dressed, riding up, stopped to ask the way to the castle where the King was staying, and when he found that they too were going thither, he got off his horse and walked beside them along the road.</font><br><br></p>\n<p><font size=5 color=#3F48CC>“You seem merry folk,” he said, “and will be good company.”</font><br><br></p>\n<p><font size=5 color=#3F48CC>“Good company, indeed,” said the gooseherd, and played a new tune that was not a dance.</font><br><br></p>\n<p><font size=5>Chiah行無jōa遠，有1 ê穿插奢華ê緣投少年人騎馬過–來，伊停落來kā in問講，beh去王leh tòa ê城堡ài án-chóaⁿ去，話–leh話–leh chiah知影破裘á kah飼鵝á–ê，in 2 ê mā是beh ùi hia–去，伊chŏaⁿ lo̍h馬，kah in沿路做夥步輦–過。</font><br><br></p>\n<p><font size=5>少年人講：「Lín看–起-來真快活，一定是真好鬥陣。」</font><br><br></p>\n<p><font size=5>「好鬥陣–lah，確實是án-ni。」飼鵝á–ê án-ne ka ìn，來to̍h pûn 1條新ê曲，chit曲to̍h m̄是舞曲–ah。</font><br><br></p>\n<p><font size=5 color=#8E403A>Chiah kiâⁿ bô jōa hn̄g, ū 1 ê chhēng-chhah chhia-hoa ê iân-tâu siàu-liân-lâng khiâ bé kòe–lâi, i thêng lo̍h-lâi kā in mn̄g kóng, beh khì ông leh tòa ê siâⁿ-pó ài án-chóaⁿ khì, ōe–leh ōe–leh chiah chai-iáⁿ phòa hiû-á kah chhī giâ-á–ê, in 2 ê mā sī beh ùi hia–khì, i chŏaⁿ lo̍h bé, kah in iân-lō͘ chò-hóe pō͘-lián–kòe.</font><br><br></p>\n<p><font size=5 color=#8E403A>Siáu-liân-lâng kóng: “Lín khòaⁿ–khí-lâi chin khùiⁿ-oa̍h, it-tēng sī chin-hó tàu-tīn.”</font><br><br></p>\n<p><font size=5 color=#8E403A>“Hó tàu-tīn–lah, khak-si̍t sī án-ni.” Chhī giâ-á–ê án-ne ka ìn, lâi to̍h pûn 1 tiâu sin ê khek, chit khek to̍h m̄ sī bú-khek–ah.</font><br><br></p>\n<p><font size=5 color=#3F48CC>It was a curious tune, and it made the strange young man stare and stare and stare at Tattercoats till he couldn’t see her rags—till he couldn’t, to tell the truth, see anything but her beautiful face.</font><br><br></p>\n<p><font size=5 color=#3F48CC>Then he said, “You are the most beautiful maiden in the world. Will you marry me?”</font><br><br></p>\n<p><font size=5 color=#3F48CC>Then the gooseherd smiled to himself, and played sweeter than ever.</font><br><br></p>\n<p><font size=5>Chit條曲真特殊，hō͘ chit ê少年家bē lún–chit，直直chîn，直直chîn，目睭根本to無法度離開破裘á，到尾–á，伊已經看bē tio̍h伊ê破衫á裙，實在講–ê，伊kan-na看ē tio̍h破裘á伊妖嬌美麗ê面模á，其他–ê siáⁿ to̍h看bē tio̍h–ah。</font><br><br></p>\n<p><font size=5>Sòa–lòe少年人to̍h講：「你是chit ê世間siāng súi ê少女，你kám願意嫁–我？」</font><br><br></p>\n<p><font size=5>飼鵝á–ê ka-tī文文á笑–1-ē，曲mā pûn kah比進前koh khah甘甜，koh khah迷人。</font><br><br></p>\n<p><font size=5 color=#8E403A>Chit tiâu khek chin te̍k-sû, hō͘ chit ê siàu-liâna-ke bē lún–chit, ti̍t-ti̍t chîn, ti̍t-ti̍t chîn, ba̍k-chiu kin-pún to bô hoat-tō͘ lî-khui phòa hiû-á,  kàu-bóe–á, i í-keng khòaⁿ bē tio̍h i ê phòa saⁿ-á-kûn, si̍t-chāi kóng–ê, i kan-na khòaⁿ ē tio̍h phòa hiû-á i iau-kiau bí-lē ê bīn-mô͘-á, kî-tha–ê siáⁿ to̍h khòaⁿ bē tio̍h–ah.</font><br><br></p>\n<p><font size=5 color=#8E403A>Sòa–lòe siàu-liân-lâng to̍h kóng: “Lí sī chit ê sè-kan siāng súi ê siàu-lú, lí kám goān-ì kè–góa?”</font><br><br></p>\n<p><font size=5 color=#8E403A>Chhī giâ-á–ê ka-tī bûn-bûn-á chhiò–1-ē, khek mā pûn kah pí chìn-chêng koh khah kam-tiⁿ, koh khah bê-lâng.</font><br><br></p>\n<p><font size=5 color=#3F48CC>But Tattercoats laughed. “Not I,” said she; “you would be finely put to shame, and so would I be, if you took a goose-girl for your wife! Go and ask one of the great ladies you will see to-night at the King’s ball, and do not flout poor Tattercoats.”</font><br><br></p>\n<p><font size=5>M̄-koh破裘á笑–出-來，ìn講：「M̄-thang–lah，你nā是chhōa 1 ê顧鵝á ê cha-bó͘ gín-á做牽手，是ē卸世卸眾neh，我nā嫁–你，kāng款mā ē去hông笑。To̍h去問今á-ĕng，王ê舞會–ni̍h hit kóa高尚ê女士–lah，m̄-thang來ge我chit ê可憐–ê破衫破裙破裘á。」</font><br><br></p>\n<p><font size=5 color=#8E403A>M̄-koh phòa hiû-á chhiò–chhut-lâi, ìn kóng: “M̄-thang–lah, lí nā sī chhōa 1 ê kò͘ giâ-á ê cha-bó͘ gín-á chò khan-chhiú, sī ē sià-sì-sià-chèng neh, góa nā kè–lí, kāng-khoán mā ē khì hông chhiò. To̍h khì mn̄g kin-á-ĕng, ông ê bú-hōe–ni̍h hit kóa ko-sióng ê lú-sū–lah, m̄-thang lâi ge góa chit ê khó-liân–ê phòa-saⁿ phòa-kûn phòa hiû-á.”</font><br><br></p>\n<p><font size=5 color=#3F48CC>But the more she refused him the sweeter the pipe played, and the deeper the young man fell in love; till at last he begged her to come that night at twelve to the King’s ball, just as she was, with the gooseherd and his geese, in her torn petticoat and bare feet, and see if he wouldn’t dance with her before the King and the lords and ladies, and present her to them all, as his dear and honoured bride.</font><br><br></p>\n<p><font size=5 color=#3F48CC>Now at first Tattercoats said she would not; but the gooseherd said, “Take fortune when it comes, little one.”</font><br><br></p>\n<p><font size=5>M̄-koh破裘á jú kā少年人拒絕，飼鵝á–ê ê品á to̍h pûn kah jú甜jú迷人，chit ê少年人對破裘á ê愛mā jú來jú深，到路尾，伊kā破裘á懇求講，拜托伊下暗12點to̍h ài去參加王ê舞會，to̍h hâm飼鵝á–ê kah伊hit tīn鵝á做夥來，穿插像伊chit-má án-ne to̍h ē-sái，穿伊chit身破破爛爛ê裙，thǹg赤腳，看少年家kám有影ē tng王，koh有所有ê貴族kah女士ê面頭前，邀請破裘á做夥跳舞，koh ē kā破裘á紹介hō͘ ta̍k-ê bat，講破裘á to̍h是伊親愛koh尊貴ê新娘。</font><br><br></p>\n<p><font size=5>頭起先，破裘á講伊m̄去，m̄-koh飼鵝á–ê講：「戇gín-á，好運nā到，to̍h ài ka la̍k–leh-lah。」</font><br><br></p>\n<p><font size=5 color=#8E403A>M̄-koh phòa hiû-á jú kā siàu-liân-lâng kū-choa̍t, chhī giâ-á–ê ê phín-á to̍h pûn kah jú tiⁿ jú bê-lâng, chit ê siàu-liân-lâng tùi phòa hiû-á ê ài mā jú lâi jú chhim, kàu lō͘-bóe, i kā phòa hiû-á khún-kiû kóng, pài-thok i ē-àm 12 tiám to̍h ài khì chham-ka ông ê bú-hōe, to̍h hâm chhī giâ-á–ê kah i hit tīn giâ-á chò-hóe lâi, chhēng-chhah chhiūⁿ i chit-má án-ne to̍h ē-sái, chhēng i chit sin phòa-phòa-nōa-nōa ê kûn, thǹg chhiah-kha, khòaⁿ siàu-liân-ke kám ū-iáⁿ ē tng ông, koh ū só͘-ū ê kùi-cho̍k kah lú-sū ê bīn-thâu-chêng, iau-chhiáⁿ phòa hiû-á chò-hóe thiàu-bú, koh ē kā phòa hiû-á siāu-kài hō͘ ta̍k-ê bat, kóng phòa hiû-á to̍h sī i chhin-ài koh chun-kùi ê sin-niû.</font><br><br></p>\n<p><font size=5 color=#8E403A>Thâu-khí-seng, phòa hiû-á kóng i m̄ khì, m̄-koh chhī giâ-á–ê kóng: “Gōng-gín-á, hó-ūn nā kàu, to̍h ài ka la̍k–leh-lah.”</font><br><br></p>\n<p><font size=5 color=#3F48CC>So when night came, and the hall in the castle was full of light and music, and the lords and ladies were dancing before the King, just as the clock struck twelve, Tattercoats and the gooseherd, followed by his flock of noisy geese, hissing and swaying their heads, entered at the great doors, and walked straight up the ball-room, while on either side the ladies whispered, the lords laughed, and the King seated at the far end stared in amazement.</font><br><br></p>\n<p><font size=5>到e暗ê時，城堡ê大廳光iàⁿ-iàⁿ，kui間lóng是音樂聲，貴族kah女士tī王ê面頭前跳舞。To̍h tī時鐘kòng 12點ê時，破裘á kah飼鵝á–ê ùi大門–入-來，直直來到舞會大廳，in hit tīn koa̍iⁿh-koa̍iⁿh叫吵kah beh死ê鵝á，hàiⁿ頭hàiⁿ腦tòe tī in kha-chhng後。這時，大廳雙pêng ê女士chŏaⁿ開始chhi-bú-chhī-chhū，貴族看kah哈哈笑，遠遠坐–leh ê王是看kah人lóng gāng–去，目睭thí kah有夠大lúi。</font><br><br></p>\n<p><font size=5 color=#8E403A>Kàu e-àm ê sî, siâⁿ-pó ê tōa-thiaⁿ kng-iàⁿ-iàⁿ, kui keng lóng sī im-ga̍k siaⁿ, kùi-cho̍k kah lú-sū tī ông ê bīn-thâu-chêng thiàu-bú. To̍h tī sî-cheng kòng 12 tiám ê sî, phòa hiû-á kah chhī giâ-á–ê ùi tōa-mn̂g–ji̍p-lâi, ti̍t-ti̍t lâi-kàu bú-hōe tōa-thiaⁿ, in hit tīn koa̍iⁿh-koa̍iⁿh-kiò chhá kah beh sí ê giâ-á, hàiⁿ-thâu hàiⁿ-náu tòe tī in kha-chhng-āu. Chit-sî, tōa-thiaⁿ siang-pêng ê lú-sū chŏaⁿ khai-sí chhi-bú-chhī-chhū, kùi-cho̍k khòaⁿ kah ha-ha-chhiò, hn̄g-hn̄g chē–leh ê ông sī khòaⁿ kah lâng lóng gāng–khì, ba̍k-chiu thí kah ū-kàu tōa-lúi.</font><br><br></p>\n<p><font size=5 color=#3F48CC>But as they came in front of the throne Tattercoats’ lover rose from beside the King, and came to meet her. Taking her by the hand, he kissed her thrice before them all, and turned to the King.</font><br><br></p>\n<p><font size=5 color=#3F48CC>“Father!” he said—for it was the Prince himself—“I have made my choice, and here is my bride, the loveliest girl in all the land, and the sweetest as well!”</font><br><br></p>\n<p><font size=5>M̄-koh to̍h tī in行到王座ê時，破裘á ê愛人á chŏaⁿ ùi王ê邊–á khiā–起-來，去迎接破裘á。少年家kā破裘á ê手牽–leh，tī眾人ê面前kā破裘á chim 3下，sòa–lòe轉身面對王。</font><br><br></p>\n<p><font size=5>「父王！」Tang-sî-á伊to̍h是王子本人！伊sòa落去講：「我已經揀好–ah，伊to̍h是我ê新娘，tī chit ê國內底siāng súi koh siāng溫柔ê cha-bó͘ gín-á！」</font><br><br></p>\n<p><font size=5 color=#8E403A>M̄-koh to̍h tī in kiâⁿ kàu ông-chō ê sî, phòa hiû-á ê ài-jîn-á chŏaⁿ ùi ông ê piⁿ–á khiā–khí-lâi, khì gêng-chiap phòa hiû-á. Siàu-liân-ke kā phòa hiû-á ê chhiú khan–leh, tī chiòng-lâng ê bīn-chêng kā phòa hiû-á chim 3 ē, sòa–lòe tńg-sin bīn-tùi ông.</font><br><br></p>\n<p><font size=5 color=#8E403A>“Hū-ông!” Tang-sî-á i to̍h sī ông-chú pún-lâng! I sòa-lo̍h-khì kóng: “Góa í-keng kéng hó–ah, i to̍h sī góa ê sin-niû, tī chit ê kok lāi-té siāng súi koh siāng un-jiû ê cha-bó͘ gín-á!”</font><br><br></p>\n<p><font size=5 color=#3F48CC>Before he had finished speaking, the gooseherd had put his pipe to his lips and played a few notes that sounded like a bird singing far off in the woods; and as he played Tattercoats’ rags were changed to shining robes sewn with glittering jewels, a golden crown lay upon her golden hair, and the flock of geese behind her became a crowd of dainty pages, bearing her long train.</font><br><br></p>\n<p><font size=5>王子話to iáu-bē講soah，飼鵝á–ê to̍h kā品á the̍h起來tī嘴邊pûn kúi-ê-á音，he聲，bē輸是遠遠ê樹林á–ni̍h鳥á teh輕聲細說。Mā to̍h tī伊leh pûn品á ê時，破裘á ê àu衫破裙變做金sih-sih ê長袍，頂面koh有光閃閃ê珠寶做chng-thāⁿ，頭殼頂是金色ê王冠，kah伊ê金頭鬃有夠四配，伊後壁hit tīn鵝á，變做1隊雅氣ê跟人，kā伊長長ê裙尾khioh kah súi-súi。</font><br><br></p>\n<p><font size=5 color=#8E403A>Ông-chú ōe to iáu-bē kóng soah, chhī giâ-á–ê to̍h kā phín-á the̍h khí-lâi tī chhùi-piⁿ pûn kúi-ê-á im, he siaⁿ, bē-su sī hn̄g-hn̄g ê chhiū-nâ-á–ni̍h chiáu-á teh khin-siaⁿ sè-soeh. Mā to̍h tī i leh pûn phín-á ê sî, phòa hiû-á ê àu-saⁿ phòa-kûn piàn-chò kim-sih-sih ê tn̂g-phàu, téng-bīn koh ū kng-siám-siám ê chu-pó chò chng-thāⁿ, thâu-khak téng sī kim-sek ê ông-koan, kah i ê kim thâu-chang ū-kàu sù-phòe, i āu-piah hit tīn giâ-á, piàn-chò 1 tūi ngá-khì ê kin-lâng, kā i tn̂g-tn̂g ê kûn-bóe khioh kah súi-súi.</font><br><br></p>\n<p><font size=5 color=#3F48CC>And as the King rose to greet her as his daughter the trumpets sounded loudly in honour of the new Princess, and the people outside in the street said to each other:</font><br><br></p>\n<p><font size=5 color=#3F48CC>“Ah! now the Prince has chosen for his wife the loveliest girl in all the land!”</font><br><br></p>\n<p><font size=5>王khiā–起-來，beh迎接伊來做ka-tī ê新婦ê時，牛角吹ê聲響上天，為tio̍h beh kā chit ê新ê王妃致敬。城堡外，街–ni̍h kui ê lóng喊–起-來：</font><br><br></p>\n<p><font size=5>「王子chhōa ê王妃是全國siāng súi ê姑娘neh！」</font><br><br></p>\n<p><font size=5 color=#8E403A>Ông khiā–khí-lâi, beh gêng-chiap i lâi-chò ka-tī ê sin-pū ê sî, gû-kak-chhoe ê siaⁿ hiáng chiūⁿ thiⁿ, ūi-tio̍h beh kā chit ê sin ê ông-hui tì-kèng. Siâⁿ-pó gōa, ke–ni̍h kui ê lóng hán–khí-lâi: </font><br><br></p>\n<p><font size=5 color=#8E403A>“Ông-chú chhōa ê ông-hui sī choân-kok siāng súi ê ko͘-niû neh!”</font><br><br></p>\n<p><font size=5 color=#3F48CC>But the gooseherd was never seen again, and no one knew what became of him; while the old lord went home once more to his Palace by the sea, for he could not stay at Court, when he had sworn never to look on his granddaughter’s face.</font><br><br></p>\n<p><font size=5>Koh再來，to̍h無人koh看過chit ê飼鵝á–ê，mā無人知影伊sòa–lòe án-chóaⁿ–ah。老貴族轉去伊海墘á ê宮–ni̍h-ah，伊無法度留tī王宮，因為伊bat咒chōa講伊永遠無ài看tio̍h in chŏ͘孫á ê面。</font><br><br></p>\n<p><font size=5 color=#8E403A>Koh chài-lâi, to̍h bô-lâng koh khòaⁿ-kòe chit ê chhī-giâ-á–ê, mā bô-lâng chai-iáⁿ i sòa–lòe án-chóaⁿ–ah. Lāu kùi-cho̍k tńg-khì i hái-kîⁿ-á ê kiong–ni̍h-ah, i bô hoat-tō͘ lâu tī ông-kiong, in-ūi i bat chiù-chōa kóng i éng-oán bô ài khòaⁿ tio̍h in chŏ͘-sun-á ê bīn.</font><br><br></p>\n<p><font size=5 color=#3F48CC>So there he still sits by his window,—if you could only see him, as you may some day—weeping more bitterly than ever. And his white hair has bound him to the stones, and the river of his tears runs away to the great sea.</font><br><br></p>\n<p><font size=5>伊猶原坐tī窗á邊，哭kah比進前koh khah傷心，凡勢tī 1 ê bó͘-mih時，你有thang看tio̍h伊，伊ê白頭毛kā伊捆縛tī石頭頂，伊ê目屎激做1條溪á，ta̍uh-ta̍uh-á ùi闊bóng-bóng ê海–ni̍h流–去。</font><br><br></p>\n<p><font size=5 color=#8E403A>I iû-goân chē tī thang-á piⁿ, khàu kah pí chìn-chêng koh khah siong-sim, hoān-sè tī 1 ê bó͘-mih sî, lí ū thang khòaⁿ tio̍h i, i ê pe̍h thâu-mo͘ kā i khún-pa̍k tī chio̍h-thâu téng, i ê ba̍k-sái kek chò 1 tiâu khe-á, ta̍uh-ta̍uh-á ùi khoah-bóng-bóng ê hái–ni̍h lâu–khì.</font><br><br></p>\n","categories":["英國囡仔古"],"tags":["Tâi-gí","台語","Tâi-bûn","台文","Eng-kok gín-á-kó͘","英國囡仔古","破裘á","Tattercoats"]},{"title":"關於","url":"/about/index.html","content":"<p><font size=5>做工á人工作室，真歡喜hâm各位朋友tī網路ê世界相會。</font><br><br><br><font size=5>Goán是1 tīn真要意台語台文ê人，對台語有真深ê感情，tī chit-má這ê對台語，也tio̍h是咱Formosa chit粒島嶼本底ê共同語，去hō͘ chē-chē人看輕ê時代，想beh出來做kóa tāi-chì，kā goán目前koh ē-hiáu ê物件，分享hō͘社會知影，mā ē-tàng kā goán chit tīn人ê記智保留–落來，to̍h án-ne，2023年，做工á人工作室成立。</font><br><br><br><font size=5>目前工作室teh試做podcast kah YouTube影片，希望公開了後ē有好ê回應，當然goán koh有chē-chē ê想法，m̄-koh受時間、人力、物力ê限制，目前kan-na ē-tàng專心做廣播劇。聽候製作完成，chiah繼續進行其他ê計畫，nā各位欣賞goán ê作品，歡迎繼續kā goán支持kah鼓勵。Ló͘-la̍t. 多謝。</font></p>\n"},{"title":"categories","url":"/categories/index.html","content":""},{"title":"版權宣告","url":"/copyright/index.html","content":"<p><font size=5>本網站內所有資料ê著作權、所有權kap智慧財產權，包括文字、圖、聲音、影像…等等，攏是「做工á人工作室」ê原創作品，a̍h是依法向原作者the̍h著合法重製授權。無經過「做工á人工作室」允准，禁止任何形式ê複製、重製，直接a̍h是間接做商業用途來使用。</font></p>\n"},{"title":"A郎","url":"/games/along/index.html","content":"<p><font size=5>A郎廣播劇</font><br><br></p>\n<p><font size=5>聽soah A郎廣播劇，kám會記得siáng講過siáⁿ物話？有趣味ê朋友來sńg看māi。</font><br><br></p>\n<iframe style=\"max-width:100%\" src=\"https://wordwall.net/embed/78018624d5c84c6c80e1e35897560dd8?themeId=54&templateId=46&fontStackId=0\" width=\"800\" height=\"600\" frameborder=\"0\" allowfullscreen></iframe>\n"},{"title":"台灣縣市地圖線頂ī","url":"/games/city/index.html","content":"<p><font size=5>Che咱ka-tī ê土地ài ka-tī記ho͘清認ho͘明！</font><br><br></p>\n<p><font size=5>Ná sńg ná記縣市tī tó位，白話字ê寫法mā ài好好á ka記！</font><br><br></p>\n<p><font size=5>來試看你ê地理kám有記kah真清楚？！</font><br><br></p>\n<p><font size=5>大人囡á做夥ī，chhōa囡á理解咱ê鄉土，Kā 地號名連去地圖正確ê位置to̍h可以！</font><br><br></p>\n<p><font size=5>Kāng款ē-tàng拚排名，sńg了來簽–1-ē ŏ͘！</font><br><br></p>\n<iframe style=\"max-width:100%\" src=\"https://wordwall.net/embed/d01ecfafeffc48ccb0223d0dd044fc42?themeId=49&templateId=22&fontStackId=0\" width=\"800\" height=\"600\" frameborder=\"0\" allowfullscreen></iframe>"},{"title":"台語ê母音線頂ī","url":"/games/boim/index.html","content":"<p><font size=5>台語ê母音線頂ī，ná sńg ná學白話字！</font><br><br></p>\n<p><font size=5>M̄-chai各位對咱白話字ê母音子音有熟手–無？</font><br><br></p>\n<p><font size=5>Goán工作室koh新做1 ki新ê線頂ī，招ta̍k-ke鬥陣來sńg看māi，做夥來試看你kám hun ē清楚siáng是母音siáng是子音？</font><br><br></p>\n<p><font size=5>Sńg法真簡單！便nā看tio̍h bùn鼠，伊頭殼頂ê字nā是母音，你to̍h ka taiⁿ–lòe！Án-ne lí to̍h tio̍h分，m̄-koh nā是子音千萬to̍h m̄-thang phah，nā無你to̍h hông扣分–ō͘，ài細膩heⁿh！</font><br><br></p>\n<p><font size=5>Che bùn鼠真káu怪，田–ni̍h四界挖孔，害人真歹行路，脚nā去ho͘ oáiⁿ–tio̍h，to̍h ài去國術館hông chhiâu，牛屎膏貼bē lī！而且番薯ê收成mā減1半！Án-ne chia̍h-mi̍h無夠，是beh án-chóaⁿ救天下萬民？你看你看，A明已經跪tī路邊leh哭！Ta̍k-ke to̍h緊來tàu-saⁿ-kāng–o͘h！</font><br><br></p>\n<p><font size=5>有趣味ê朋友來sńg看māi，順sòa來慣勢台語ê母音！</font><br><br></p>\n<iframe style=\"max-width:100%\" src=\"https://wordwall.net/embed/f893fff41ba64468a18a767afb2543e3?themeId=22&templateId=45&fontStackId=0\" width=\"800\" height=\"600\" frameborder=\"0\" allowfullscreen></iframe>"},{"title":"打狗舊地號名線頂ī","url":"/games/kutemia_kh01/index.html","content":"<p><font size=5>遊戲ē先讀在來ê地號名予你聽，</font><br><font size=5>下面to̍h有現此時地號名ê白話字，</font><br><font size=5>看tio̍h tio̍h ê答案ka chhi̍h–落-去to̍h可以！</font><br><br><p><br><font size=5>來試看你對咱chit塊土地ê認bat有jōa chē！</font><br><font size=5>大人囡á做夥ī，chhōa囡á理解咱ê鄉土歷史，</font><br><font size=5>Kā咱本底ê名koh記–起-來！</font><br><br><p><br><font size=5>Kāng款ē-tàng拚排名，sńg了to̍h ka簽–1-ē ŏ͘！</font><br><br><p><br><font size=5>有趣味ê朋友來sńg看māi！Chhui–lòe！Chhui–lòe！</font><br><br><p></p>\n<iframe style=\"max-width:100%\" src=\"https://wordwall.net/embed/450fa80173a947f986d48c11dca72459?themeId=21&templateId=69&fontStackId=0\" width=\"800\" height=\"600\" frameborder=\"0\" allowfullscreen></iframe>\n"},{"title":"打狗舊地號名線頂ī第2 pha","url":"/games/kutemia_kh02/index.html","content":"<p><font size=5>遊戲ē先讀在來ê地號名予你聽，</font><br><font size=5>下面to̍h有現此時地號名ê白話字，</font><br><font size=5>看tio̍h tio̍h ê答案ka chhi̍h–落-去to̍h可以！</font><br><br><p><br><font size=5>來試看你對咱chit塊土地ê認bat有jōa chē！</font><br><font size=5>大人囡á做夥ī，chhōa囡á理解咱ê鄉土歷史，</font><br><font size=5>Kā咱本底ê名koh記–起-來！</font><br><br><p><br><font size=5>Kāng款ē-tàng拚排名，sńg了to̍h ka簽–1-ē ŏ͘！</font><br><br><p><br><font size=5>有趣味ê朋友來sńg看māi！Chhui–lòe！Chhui–lòe！</font><br><br><p></p>\n<iframe style=\"max-width:100%\" src=\"https://wordwall.net/embed/dd30b994547642e3bdebefc502f05019?themeId=21&templateId=69&fontStackId=0\" width=\"800\" height=\"600\" frameborder=\"0\" allowfullscreen></iframe>\n"},{"title":"聲調線頂ī","url":"/games/tone/index.html","content":"<p><font size=5>聲調ê線頂ī，ná sńg ná學白話字！</font><br><br></p>\n<p><font size=5>1234578，獅虎豹鱉猴象鹿！</font><br><br></p>\n<p><font size=5>有趣味ê朋友來sńg看māi，順sòa來慣勢台語ê聲調！</font><br><br></p>\n<iframe style=\"max-width:100%\" src=\"https://wordwall.net/embed/64a5ee90cc60408581785235e139f897?themeId=1&templateId=46&fontStackId=0\" width=\"800\" height=\"600\" frameborder=\"0\" allowfullscreen></iframe>\n"},{"title":"聲調線頂ī-2","url":"/games/tone2/index.html","content":"<p><font size=5>聲調ê線頂ī，ná sńg ná學白話字！</font><br><br></p>\n<p><font size=5>東黨洞督同洞毒，獅虎豹鱉猴象鹿！</font><br><br></p>\n<p><font size=5>來試看你ê聲調kám有真理解！</font><br><br></p>\n<p><font size=5>Kā正確ê字hâm聲調連做夥to̍h會使！</font><br><br></p>\n<p><font size=5>Kāng款ē-tàng拚排名，sńg了來簽–1-ē ŏ͘！</font><br><br></p>\n<iframe style=\"max-width:100%\" src=\"https://wordwall.net/embed/9d097fff699745b8b7936e0800af5952?themeId=52&templateId=22&fontStackId=0\" width=\"800\" height=\"600\" frameborder=\"0\" allowfullscreen></iframe>"},{"title":"12生相線頂ī","url":"/games/zodiac/index.html","content":"<p><font size=5>12生相線頂ī，ná sńg ná學白話字！</font><br><br></p>\n<p><font size=5>猴雞狗豬sóa tio̍h位，過關心適koh趣味！</font><br><br></p>\n<p><font size=5>規則真簡單！To̍h是kā圖鬥去白話字頭前ê空格to̍h ē-sái！Beh sóa圖ê時koh有聲音提醒，眞適合tú開始學白話字ê朋友來sńg ŏ͘！Kám beh緊來看你ē-tàng the̍h tio̍h第幾名？</font><br><br></p>\n<iframe style=\"max-width:100%\" src=\"https://wordwall.net/embed/bd8a40b75ef84057a4701116720e54a5?themeId=46&templateId=3&fontStackId=0\" width=\"800\" height=\"600\" frameborder=\"0\" allowfullscreen></iframe>\n"}]