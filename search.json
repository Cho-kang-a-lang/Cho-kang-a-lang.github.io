[{"title":"Kang-chok-sek siāu-kài 工作室紹介","url":"/%5Bobject%20Object%5D/Start/","content":"<p><font size=5>做工á人工作室，真歡喜hâm各位朋友tī網路ê世界相會。</font></p>\n<p><font size=5>Goán是1 tīn真要意台語台文ê人，對台語有真深ê感情，tī chit-má這ê對台語，也tio̍h是咱Formosa chit粒島嶼本底ê共同語，去hō͘ chē-chē人看輕ê時代，想beh出來做kóa tāi-chì，kā goán目前koh ē-hiáu ê物件，分享hō͘社會知影，mā ē-tàng kā goán chit tīn人ê記智保留–落來，to̍h án-ne，2023年，做工á人工作室成立。</font></p>\n<p><font size=5>目前工作室teh試做podcast kah YouTube影片，希望公開了後ē有好ê回應，當然goán koh有chē-chē ê想法，m̄-koh受時間、人力、物力ê限制，目前kan-na ē-tàng專心做廣播劇。聽候製作完成，chiah繼續進行其他ê計畫，nā各位欣賞goán ê作品，歡迎繼續kā goán支持kah鼓勵。Ló͘-la̍t. 多謝。</font></p>\n"},{"title":"【A郎】EP. 02 號名ê siàn-suh kài要緊！","url":"/%5Bobject%20Object%5D/alongep02/","content":"<p><a href=\"https://youtu.be/B22UJ96fAeM\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/1d34095b-f5af-4f6c-bacc-c5d39bcf1eb9\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6tDEH3rMT719pLrtQGqQr5?si=oIr8WNNFTaCSnTtgNwSz6g\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/CoVeqABY1xdo7Zm7Yv\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-02-nauh-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000648068817\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/MWQzNDA5NWItZjVhZi00ZjZjLWJhY2MtYzVkMzliY2YxZWI5?sa=X&ved=0CAUQkfYCahcKEwiIztufvpKFAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>時間將近beh日晝，老a公–a這時柴mā khioh好–ah，taⁿ 2大tàⁿ已經行beh到厝。「Heh-heh！Án-ne to̍h免煩惱煮飯hiâⁿ火無柴thang用–ā！」人seng行ùi後門去，kā火柴家私頭á收kui位，liâm-mi to̍h去看食飯桌有siáⁿ thang食。「Ĕ！Soah無chú？Nah ē án-ne？」人oa̍t去廳–ni̍h，to̍h看tio̍h a婆–ā the tī椅á頂teh喘氣，siān-tauh-tauh ê形，心內煩惱，隨時to̍h問：「Taⁿ是án-nóa–ah，你thài ē tī hia直直喘？」A婆應講：「To去mo͘h 1粒桃á –轉-來！」A公koh問：「Mo͘h 1粒桃á有才調喘kah án-ne？」A婆應：「Tī門口埕你ka-tī看。」A公–a行到門脚口，sûi to̍h看tio̍h hit粒桃á，chhoah 1 tiô倒退3步，險poa̍h–倒，嘴講「Nah…，nah ē hiah大…，taⁿ súi-bó͘–eh，che beh án-chóaⁿ khah好？」A婆ná行來門脚口ná應：「我to̍h知影你ē tio̍h驚，我mā是m̄知beh án-chóaⁿ處理，chiah teh等你轉來beh做夥參詳。」2 ê人sio-siòng，koh做夥看桃á，koh sio-siòng，koh看桃á，m̄知beh án-chóaⁿ。Hiông-hiông聽tio̍h 1聲腹肚kū-kū叫ê聲，a婆–ā笑笑á kā a公講：「Iau–a hōⁿ？」A公–a歹勢歹勢，手so腹肚，笑leh應講：「人sang–落-來，soah iau–起-來。」A婆講：「我thiám kah m̄知thang煮飯，無咱來kā chit粒桃á thâi-thâi–leh，seng止iau–1-ē好–無？來，你來kā我tàu lêng去食飯桌。」</font><br><br></p>\n<p><font size=5>2 ê人chiū án-ne 1人1 pêng，桃á lêng–leh，「heh-sio͘h heh-sio͘h」行kah灶脚，kā桃á chhāi tī桌頂，a-婆–ā the̍h 1枝刀beh hō͘ a公–a thâi，a公ka講：「Chit枝siuⁿ幼秀–lah！The̍h siāng大枝–ê hit枝來！」刀á the̍h–tio̍h，一刀to̍h phut–落-去，桃á肉正經有夠phang，tú破1 sûn niâ，已經鼻tio̍h桃á味，嘴內sûi生kah lóng chhùi-nōa，緊吞–落-去 ，刀kheng chhi̍h–leh，tng beh出力koh破–落-去ê時，hiông-hiông聽tio̍h細細聲á ê哭聲。</font><br><br></p>\n<p><font size=5>A婆–ā問：「你kám有聽–tio̍h？」應講：「有neh！Kài-sêng gín-á teh哭？！」2 ê人chit-chūn koh聽tio̍h「Thong，thong，thong」ê聲，聲kài-sêng是ùi桃á hia來–ê。哭聲jú聽jú明，「Thong，thong，thong」mā jú來jú大聲。A公–a心內憢疑，kā a婆–ā講「Kám講che桃á內底有gín-á？」A婆–ā應講：「無咱2 ê來kā桃á peh開看māi–leh。」刀á poe̍h–khài，2 ê人4 ki手無閒chhih-chhih做夥peh hit粒桃á，hiông-hiông phia̍k–1-ē，桃á li̍h做2 pêng，內底真正chhàng 1 ê紅嬰á，雙脚雙手liòng–leh liòng–leh，大聲teh háu，有生lān鳥á，是1 ê活跳跳ê cha-po͘ gín-á。A婆–ā歡喜kah beh tio̍h poa̍h，ná笑ná流目屎，講：「Che一定是天公伯–à疼惜–lán，beh賜咱chit ê hāu-seⁿ！」Mā m̄-koán gín-á kui seng-khu去hō͘桃á汁kō kah黏thi-thi，liâm-mi to̍h kā gín-á抱tī胸前ka tah。Gín-á去hō͘ a婆抱leh tah了後，凡勢是感覺tio̍h有人關心有人惜，mā無koh繼續哭–ah，目睭四界看，kài-sêng感覺桃á外口ê hoa-hoa世界kài心適án-ne。Chit chūn a婆–ā kā a公講：「Mài chhiūⁿ he柴頭尪á chhāi tī hia，你緊去thàng-suh hiaⁿh 1 niá大niá ê布巾á來，thang kā伊包–leh，我kiaⁿ伊寒–tio̍h，sòa–lòe to̍h去hiâⁿ kóa燒水，hiâⁿ好kā我叫，緊kā伊洗洗–leh伊ē khah爽快！」A公–a應1聲「Hiò͘」sûi to̍h tín動。Tāi-chì交帶soah，a婆–ā oa̍t頭目睭金金lia̍h eⁿ-á chîn，kā gín-á講：「你目睭大蕊圓kùn-kùn，鼻á生做lêng-lêng-lêng，嘴角翹翹ná菱角，大漢一定kài緣投！O͘h！嘴齒已經發2 ki–ah neh！」Jú看jú古錐，jú相jú可愛。過無jōa久，to̍h聽tio̍h牽手–ê teh hiu，iû-koh是chông來chông去，無閒chhih-chhih。</font><br><br></p>\n<p><font size=5>Chhiâu-chhe̍k 1-chām-á了後，tāi-chì總算是lóng款順sī，老公婆á iû-koh iau–起-來，2 ê人kā gín-á抱–leh，óa去飯桌á hia看hit 2 pêng桃á。講–起-來mā kài奇怪，桃á té 1 ê eⁿ-á，桃á肉soah kài正常，kah一般ê細粒桃á thâi–起-來kāng-khoán，to̍h是ke真phang。In ang-á-bó͘看he桃á肉黃gìm-gìm，水分飽tīⁿ kah ē sih金光，phang-khùi chhèng鼻khang，腹肚koh iau kah ē tân雷公，嘴nōa早to̍h m̄知影吞幾嘴lo̍h tō͘。老a公seng出聲：「無我先來試1嘴á看māi–leh…」湯匙á the̍h–leh，khat 1-sut-á-kiáⁿ，to̍h hē落去嘴–ni̍h，pō͘-pō͘–leh，吞–落-去。A婆–ā是一直真斟酌teh觀察a公–a試食，看a公–a kā桃á吞–落-去，ka-tī mā tòe leh吞1嘴嘴nōa。Koh來to̍h看tio̍h a公–a taⁿ頭ǹg天，目睭kheh-kheh，目屎soah直直流，hit-lō表情，幾十年前a婆–ā bat看過1遍。Hit時桃á林ê桃花開kah真chhiaⁿ-iāⁿ，花ia̍p lī花，hō͘春風吹kah滿天iāⁿ-iāⁿ飛，to̍h是hit tang-chūn，a婆–ā tī桃花樹脚答應beh hâm a公鬥陣1世人，a公–a ê面á to̍h是chit-lō表情。「是桃á…。」Tùn–1-ē了後a公–a kā目屎hôe掉繼續講：「是chok好食ê桃á…。」A婆應：「是jōa好食hō͘你感動kah án-ne？」A公應：「食看māi–leh你to̍h知！」A婆趕緊ó͘ 1湯匙khǹg落嘴，ta̍uh-ta̍uh-á pō͘。Chit時，A婆–ā ê表情mā變–ah。Nā準講kan-na用鼻–ê，he phang味親像坐tī門脚口nah涼ê時chhiu-chhìn ê風，pō͘–落-去ê時chūn，soah親像卷螺á風tī嘴內ká bē停，kā ka-tī對phang味ê認bat，ká-ká做1夥，lóng總ián了了，1世人m̄ bat食過hiah好食ê mi̍h。2 ê人chŏaⁿ 1嘴sòa 1嘴，直直食，一直食kah食bē –落-去。手kah嘴chiah停–落-來。到chit-chūn，chiah想tio̍h gín-á lóng無食，感覺chiâⁿ歹勢，趕緊用湯匙á khat桃á汁飼eⁿ-á，eⁿ-á mā無反抗，凡勢是一直tòa tī桃á內底，早to̍h慣勢chit-lō氣味，to̍h一直食kah飽chiah m̄食。</font><br><br></p>\n<p><font size=5>Gín-á食飽–ah，to̍h開始tuh-ku，a婆–ā to̍h ka抱去眠床頂ho͘倒–leh，gín-á睏神到，真緊to̍h睏kah chok落眠，到taⁿ，in ang-á-bó͘總算是無閒到1 ê khám-chām，有才調坐tī廳–ni̍h ha 2嘴á燒茶。</font><br><br></p>\n<p><font size=5>「有夠無閒，有夠無閒，m̄-koh mā有夠歡喜…。」A婆–ā先開嘴。A公應講：「Hèⁿ–à，今á日ke 1 ê kiáⁿ，咱有hāu-seⁿ–a。」A婆koh講：「咱beh ka號siáⁿ-mih名？」A公–a想想–leh講：「火旺好–無？Hō͘咱香火旺旺旺！」A婆–ā應講：「Taⁿ che siáⁿ-mih時代–ā，ka號1 ê khah雅氣ê名好–無？」A公–a想想–leh koh講：「無，進財–leh？Hō͘伊以後生活lóng免煩惱！」A婆–ā應：「咱mā無siáⁿ錢，日子m̄是過tio̍h消遙koh自在，koh想看māi–leh-lah。」Sòa–落-來ê天賜，文雄，金旺，金水，志明，a婆lóng無同意。A婆想講「嫁伊hiah久–ah，lóng m̄知影伊號名ê siàn-suh chiah-nī bái，我nā lóng無來thê意見，等–leh去號tio̍h我無kah意ê名，tāi-chì to̍h pháiⁿ收soah。」講：「既然gín-á是ùi桃á出世–ê，kah桃á hiah有緣，咱來紀念chit件tāi-chì，mā hō͘伊m̄-thang bē記得伊ê出身，咱ka號做桃thai…」Siáng知A婆–ā話kan-na講到1半，連tē 3調to̍h iáu-bē撇–落-去ê時，a公hiông-hiông真強勢插嘴：「好！咱to̍h ka號做A郎！To̍h án-ne！」A婆m̄知a公心內有siáⁿ-mih bē-tàng講明ê in-toaⁿ，hiông-hiông to̍h beh kā tāi-chì án-ne koat–落-來，m̄-koh chêng少年時，伊to̍h真kah意a公chit-lō氣魄，當初tī桃花樹脚，mā是saⁿh tio̍h伊chit-lō氣魄，chiah決定beh嫁–伊，koh再講，A郎chit ê名好叫，好聽，koh好記，mā無siáⁿ-mih理由thang koh反對，應講：「好–lah，lóng隨在–你。」講話ê聲tài淡薄á sai-nai。Chit時a公–a ùi椅á peh–起-來，chhun手kā a婆–ā ùi椅á頂giú–起-來，講：「行，咱來去看A郎睏tio̍h有sù-sī–無？」凡勢是想tio̍h少年時tng teh戀愛ê情境，a婆–ā hông giú–起-來了後，順勢to̍h nòa去a公–a ê seng-khu，面á sió-khóa-á紅紅，講話ê口氣koh jú sai-nai：「Che mā lóng隨在–你lah」，a公–a mā真自然kā a婆–ā ê腰攬–leh，2 ê人to̍h án-ne做tīn行去房內…。</font><br><br></p>\n<p><font size=5>Chit mê，in ang-á-bó͘ 1人睏1 pêng，A郎睏中央。2人平靜ê生活koh再來ke 1 ê gín-á一定ke真lāu-jia̍t，人生mā koh ke 1 ê ǹg望，2 ê老公婆手khan手，心內感激koh歡喜，微微á笑，無閒kui kang，已經kài thiám，無jōa久in 2 ê to̍h lóng睏–去-ah。Tāi-khài，che to̍h是幸福ê滋味。</font><br><br></p>\n<hr>\n<br>\n<font size=5>Sî-kan chiong-kīn beh ji̍t-tàu, lāu a-kong--a chit-sî chhâ mā khioh hó--ah, taⁿ 2 tōa tàⁿ í-keng kiâⁿ beh kàu chhù. “Heh-heh! Án-ne to̍h bián hoân-ló chú-pn̄g hiâⁿ-hóe bô chhâ thang iōng--ā!” Lâng seng kiâⁿ ùi āu-mn̂g khì, kā hóe-chhâ ke-si-thâu-á siu kui-ūi, liâm-mi to̍h khì khòaⁿ chia̍h-pn̄g-toh ū siáⁿ thang chia̍h. “Ĕ! Soah bô chú? Nah ē án-ne?” Lâng oa̍t khì thiaⁿ--ni̍h, to̍h khòaⁿ tio̍h a-pô--ā the tī í-á téng teh chhoán-khùi, siān-tauh-tauh ê hêng, sim-lāi hoân-ló, sûi-sî to̍h mn̄g: “Taⁿ sī án-nóa--ah, lí thài ē tī hia ti̍t-ti̍t chhoán?” A-pô ìn kóng: “To khì mo͘h 1 lia̍p thô-á --tńg-lâi!” A-kong koh mn̄g: “Mo͘h 1 lia̍p thô-á ū châi-tiāu chhoán kah án-ne?” A-pô ìn: “Tī mn̂g-kháu-tiâⁿ lí ka-tī khòaⁿ.” A-kong--a kiâⁿ kàu mn̂g-kha-kháu, sûi to̍h khòaⁿ tio̍h hit lia̍p thô-á, chhoah 1 tiô tò-thè 3 pō͘, hiám poa̍h--tó, chhùi kóng “Nah..., nah ē hiah tōa..., taⁿ súi-bó͘--eh, che beh án-chóaⁿ khah hó?” A-pô ná kiâⁿ lâi mn̂g-kha-kháu ná ìn: “Góa to̍h chai-iáⁿ lí ē tio̍h kiaⁿ, góa mā sī m̄ chai beh án-chóaⁿ chhú-lí, chiah teh tán lí tńg-lâi beh chò-hóe chham-siông.” 2 ê lâng sio-siòng, koh chò-hóe khòaⁿ thô-á, koh sio-siòng, koh khòaⁿ thô-á, m̄ chai beh án-chóaⁿ. Hiông-hiông thiaⁿ-tio̍h 1 siaⁿ pak-tó͘ kū-kū kiò ê siaⁿ, a-pô--ā chhiò-chhiò-á kā a-kong kóng: “Iau--a hōⁿ?” A-kong--a pháiⁿ-sè pháiⁿ-sè, chhiú so pak-tó͘, chhiò leh ìn kóng: “Lâng sang--lo̍h-lâi, soah iau--khí-lâi.” A-pô kóng: “Góa thiám kah m̄ chai thang chú-pn̄g, bô lán lâi kā chit lia̍p thô-á thâi-thâi--leh, seng chí-iau--1-ē hó--bô? Lâi, lí lâi kā góa tàu lêng khì chia̍h-pn̄g-toh.”</font>\n<br><br><p>\n\n<p><font size=5>2 ê lâng chiū án-ne 1 lâng 1 pêng, thô-á lêng–leh, “heh-sio͘h heh-sio͘h” kiâⁿ kah chàu-kha, kā thô-á chhāi tī toh téng, a-pô–ā the̍h 1 ki to beh hō͘ a-kong–a thâi, a-kong ka kóng: “Chit ki siuⁿ iù-siù–lah! The̍h siāng tōa ki–ê hit ki lâi!” To-á the̍h–tio̍h, 1 to to̍h phut–lo̍h-khì, thô-á bah chèng-keng ū kàu phang, tú phòa 1 sûn niâ, í-keng phīⁿ tio̍h thô-á bī, chhùi-lāi sûi seⁿ kah lóng chhùi-nōa, kín thun–lo̍h-khì, to-kheng chhi̍h–leh, tng beh chhut-la̍t koh phòa–lo̍h-khì ê sî, hiông-hiông thiaⁿ tio̍h sè-sè-siaⁿ-á ê khàu-siaⁿ.</font><br><br></p>\n<p><font size=5>A-pô–ā mn̄g: “Lí kám ū thiaⁿ–tio̍h?” Ìn kóng: “Ū neh! Kài-sêng gín-á teh khàu?!” 2 ê lâng chit-chūn koh thiaⁿ tio̍h “Thong, thong, thong” ê siaⁿ, siaⁿ kài-sêng sī ùi thô-á hia lâi–ê. Khàu-siaⁿ jú thiaⁿ jú bêng, “Thong, thong, thong” mā jú lâi jú tōa-siaⁿ. A-kong–a sim-lāi giâu-gî, kā a-pô–ā kóng “Kám kóng che thô-á lāi-té ū gín-á?” A-pô–ā ìn kóng: “Bô lán 2 ê lâi kā thô-á peh khui khòaⁿ-māi–leh.” To-á poe̍h–khài, 2 ê lâng 4 ki chhiú bô-êng chhih-chhih chò-hóe peh hit lia̍p thô-á, hiông-hiông phia̍k–1-ē, thô-á li̍h chò 2 pêng, lāi-té chin-chiàⁿ chhàng 1 ê âng-eⁿ-á, siang-kha siang-chhiú liòng–leh liòng–leh,  tōa-siaⁿ teh háu, ū seⁿ lān-chiáu-á, sī 1 ê oa̍h-thiàu-thiàu ê cha-po͘ gín-á. A-pô–ā hoaⁿ-hí kah beh tio̍h poa̍h, ná chhiò ná lâu ba̍k-sái, kóng: “Che it-tēng sī thiⁿ-kong-peh–à thiàⁿ-sioh–lán, beh sù lán chit ê hāu-seⁿ!” Mā m̄-koán gín-á kui seng-khu khì hō͘ thô-á-chiap kō kah liâm-thi-thi, liâm-mi to̍h kā gín-á phō tī heng-chêng ka tah. Gín-á khì hō͘ a-pô phō leh tah liáu-āu, hoān-sè sī kám-kak tio̍h ū lâng koan-sim ū lâng sioh, mā bô koh kè-sio̍k khàu–ah, ba̍k-chiu sì-kè khòaⁿ, kài-sêng kám-kak thô-á gōa-kháu ê hoa-hoa sè-kài kài sim-sek án-ne. Chit chūn a-pô–ā kā a-kong kóng: “Mài chhiūⁿ he chhâ-thâu ang-á chhāi tī hia, lí kín khì thàng-suh hiaⁿh 1 niá tōa niá ê pò͘-kin-á lâi, thang kā i pau–leh, góa kiaⁿ i kôaⁿ–tio̍h, sòa–lòe to̍h khì hiâⁿ kóa sio-chúi, hiâⁿ hó kā góa kiò, kín kā i sé-sé–leh i ē khah sóng-khoài!” A-kong–a ìn 1 siaⁿ “Hiò͘” sûi to̍h tín-tāng. Tāi-chì kau-tài soah, a-pô–ā oa̍t thâu ba̍k-chiu kim-kim lia̍h êⁿ-á chîn, kā gín-á kóng: “Lí ba̍k-chiu tōa-lúi îⁿ-kùn-kùn, phīⁿ-á seⁿ chò lêng-lêng-lêng, chhùi-kak khiàu-khiàu ná lêng-kak, tōa-hàn it-tēng kài iân-tâu! O͘h! Chhùi-khí í-keng hoat 2 ki–ah neh!” Jú khòaⁿ jú kó͘-chui, jú siòng jú khó-ài. Kòe bô jōa kú, to̍h thiaⁿ tio̍h khan-chhiú–ê teh hiu, iû-koh sī chông lâi chông khì, bô-êng chhih-chhih.</font><br><br></p>\n<p><font size=5>Chhiâu-chhe̍k 1-chām-á liáu-āu, tāi-chì chóng-sǹg sī lóng khoán sūn-sī, lāu-kong-pô-á iû-koh iau–khí-lâi, 2 ê lâng kā gín-á phō–leh, óa khì pn̄g-toh-á hia khòaⁿ hit 2 pêng thô-á. Kóng–khí-lâi mā kài kî-koài, thô-á té 1 ê eⁿ-á, thô-á bah soah kài chèng-siông, kah it-poaⁿ ê sè-lia̍p thô-á thâi–khí-lâi kāng-khoán, to̍h sī ke chin phang. In ang-á-bó͘ khòaⁿ he thô-á bah n̂g-gìm-gìm, chúi-hun pá-tīⁿ kah ē sih kim-kng, phang-khùi chhèng phīⁿ-khang, pak-tó͘ koh iau kah ē tân lûi-kong, chhùi-nōa chá to̍h m̄ chai-iáⁿ thun kúi chhùi lo̍h tō͘. Lāu-a-kong seng chhut-siaⁿ: “Bô góa seng lâi chhì 1-chhùi-á khòaⁿ-māi–leh…” Thng-sî-á the̍h–leh, khat 1-sut-á-kiáⁿ, to̍h hē lo̍h-khì chhùi–ni̍h, pō͘-pō͘–leh, thun–lo̍h-khì. A-pô–ā sī it-ti̍t chin chim-chiok teh koan-chhat a-kong–a chhì-chia̍h, khòaⁿ a-kong–a kā thô-á thun–lo̍h-khì, ka-tī mā tòe leh thun 1-chhùi chhùi-nōa. Koh lâi to̍h khòaⁿ tio̍h a-kong–a taⁿ thâu ǹg thiⁿ, ba̍k-chiu kheh-kheh, ba̍k-sái soah ti̍t-ti̍t lâu, hit-lō piáu-chêng, kúi cha̍p nî chêng a-pô–ā bat khòaⁿ kòe 1 piàn. Hit sî thô-á nâ ê thô-hoe khui kah chin chhiaⁿ-iāⁿ, hoe ia̍p lī hoe, hō͘ chhun-hong chhoe kah móa-thiⁿ iāⁿ-iāⁿ poe, to̍h sī hit tang-chūn, a-pô–ā tī thô-hoe chhiū-kha tah-èng beh hâm a-kong tàu-tīn 1-sì-lâng, a-kong–a ê bīn-á to̍h sī chit-lō piáu-chêng. “Sī thô-á….” Tùn–1-ē liáu-āu a-kong–a kā ba̍k-sái hôe tiāu kè-sio̍k kóng: “Sī chok hó chia̍h ê thô-á….” A-pô ìn: “Sī jōa hó chia̍h hō͘ lí kám-tōng kah án-ne?” A-kong ìn: “Chia̍h khòaⁿ-māi–leh lí to̍h chai!” A-pô kóaⁿ-kín ó͘ 1 thng-sî khǹg lo̍h chhùi, ta̍uh-ta̍uh-á pō͘. Chit sî, a-pô–ā ê piáu-chêng mā piàn–ah. Nā chún-kóng kan-na iōng phīⁿ–ê, he phang-bī chhin-chhiūⁿ chē tī mn̂g-kha-kháu nah-liâng ê sî chhiu-chhìn ê hong, pō͘–lo̍h-khì ê sî-chūn, soah chhin-chhiūⁿ kńg-lê-á-hong tī chhùi lāi ká bē thêng, kā ka-tī tùi phang-bī ê jīn-bat, ká-ká chò 1 hóe, lóng-chóng ián liáu-liáu, 1-sì-lâng m̄ bat chia̍h kòe hiah hó chia̍h ê mi̍h. 2 ê lâng chŏaⁿ 1 chhùi sòa 1 chhùi, ti̍t-ti̍t chia̍h, it-ti̍t chia̍h kah chia̍h bē–lo̍h-khì. Chhiú kah chhùi chiah thêng–lo̍h-lâi. Kàu chit-chūn, chiah siūⁿ tio̍h gín-á lóng bô chia̍h, kám-kak chiâⁿ pháiⁿ-sè, kóaⁿ-kín iōng thng-sî-á khat thô-á-chiap chhī eⁿ-á, eⁿ-á mā bô hoán-khòng, hoān-sè sī it-ti̍t tòa tī thô-á lāi-té, chá to̍h koàn-sì chit-lō khì-bī, to̍h it-ti̍t chia̍h kah pá chiah m̄ chia̍h. </font><br><br></p>\n<p><font size=5>Gín-á chia̍h-pá–ah, to̍h khai-sí tuh-ku, a-pô–ā to̍h kā phō khì bîn-chhn̂g téng ho͘ tó–leh, gín-á khùn-sîn kàu, chin-kín to̍h khùn kah chok lo̍h-bîn, kàu taⁿ, in ang-á-bó͘ chóng-sǹg sī bô-êng kàu 1 ê khám-chām, ū châi-tiāu chē tī thiaⁿ–ni̍h ha 2-chhùi-á sio-tê.</font><br><br></p>\n<p><font size=5>“Ū kàu bô-êng, ū-kàu bô-êng, m̄-koh mā ū-kàu hoaⁿ-hí….” A-pô–ā seng khui chhùi. A-kong ìn kóng: “Hèⁿ–à, kin-á-ji̍t ke 1 ê kiáⁿ, lán ū hāu-seⁿ–a.” A-pô koh kóng: “Lán beh ka hō siáⁿ-mih miâ?” A-kong–a siūⁿ-siūⁿ–leh kóng: “Hóe-ōng hó–bô? Hō͘ lán hiuⁿ-hóe ōng-ōng-ōng!” A-pô–ā ìn kóng: “Taⁿ che siáⁿ-mih sî-tāi–ā, ka hō 1 ê khah ngá-khì ê miâ hó–bô?” A-kong–a siūⁿ-siūⁿ–leh koh kóng: “Bô, Chìn-châi–leh? Hō͘ i í-āu seng-oa̍h lóng bián hoân-ló!” A-pô–ā ìn: “Lán mā bô siáⁿ chîⁿ, ji̍t-chí m̄ sī kòe tio̍h siau-iâu koh chū-chāi, koh siūⁿ khòaⁿ-māi–leh-lah.” Sòa–lo̍h-lâi ê Thian-sù, Bûn-hiông, Kim-ōng, Kim-súi, Chì-bêng, a-pô lóng bô tông-ì. A-pô siūⁿ kóng “Kè i hiah kú–ah, lóng m̄ chai-iáⁿ i hō-miâ siàn-suh chiah-nī bái, góa nā lóng bô lâi thê ì-kiàn, tán–leh khì hō tio̍h góa bô kah-ì ê miâ, tāi-chì to̍h pháiⁿ siu soah.” Kóng: “Kì-jiân gín-á sī ùi thô-á chhut-sì–ê, kah thô-á hiah ū-iân, lán lâi kì-liām chit kiāⁿ tāi-chì, mā hō͘ i m̄-thang bē kì-tit i ê chhut-sin, lán ka hō chò thô thai…” Siáng chai a-pô–ā ōe kan-na kóng kàu 1 pòaⁿ, liân tē 3 tiāu to̍h iáu-bē phiat–lo̍h-khì ê sî, a-kong hiông-hiông chin kiông-sè chhah-chhùi: “Hó! Lán to̍h ka hō chò A-lông! To̍h án-ne!” A-pô m̄-chai a-kong sim-lāi ū siáⁿ-mih bē-tàng kóng-bêng ê in-toaⁿ, hiông-hiông to̍h beh kā tāi-chì án-ne koat–lo̍h-lâi, m̄-koh chêng siàu-liân sî, i to̍h chin kah-ì a-kong chit-lō khì-phek, tong-chho͘ tī thô-hoe-chhiū kha, mā sī saⁿh tio̍h i chit-lō khì-phek, chiah koat-tēng beh kè–i, koh-chài kóng, A-lông chit ê miâ hó kiò, hó thiaⁿ, koh hó kì, mā bô siáⁿ-mih lí-iû thang koh hoán-tùi, ìn kóng: “Hó–lah, lóng sûi-chāi–lí.” Kóng-ōe ê siaⁿ tài tām-po̍h-á sai-nai. Chit sî a-kong–a ùi í-á peh–khí-lâi, chhun chhiú kā a-pô–ā ùi í-á téng giú–khí-lâi, kóng: “Kiâⁿ, lán lâi-khì khòaⁿ A-lông khùn tio̍h ū sù-sī–bô?” Hoān-sè sī siūⁿ tio̍h siàu-liân sî tng teh loân-ài ê chêng-kéng, a-pô–ā hông giú–khí-lâi liáu-āu, sūn-sè to̍h nòa khì a-kong–a ê seng-khu, bīn-á sió-khóa âng-âng, kóng-ōe ê kháu-khì koh jú sai-nai: “Che mā lóng sûi-chāi–lí-lah”, a-kong–a mā chin chū-jiân kā a-pô–ā ê io lám–leh, 2 ê lâng to̍h án-ne chòe-tīn kiâⁿ khì pâng lāi….</font><br><br></p>\n<p><font size=5>Chit mê, in ang-á-bó͘ 1 lâng khùn 1 pêng, A-lông khùn tiong-ng. 2 lâng pêng-cheng ê seng-oa̍h koh chài-lâi ke 1 ê gín-á it-tēng ke chin lāu-jia̍t, jîn-seng mā koh ke 1 ê ǹg-bāng, 2 ê lāu-kong-pô chhiú khan chhiú, sim-lāi kám-kek koh hoaⁿ-hí, bî-bî-á chhiò, bô-êng kui kang, í-keng kài thiám, bô jōa-kú in 2 ê to̍h lóng khùn–khì-ah. Tāi-khài, che to̍h sī hēng-hok ê chu-bī.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 01 驚倒人！這粒桃á thài會生kah chiah大粒！","url":"/%5Bobject%20Object%5D/alongep01/","content":"<p><a href=\"https://youtu.be/woZ0sKGHRvo\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/dee5b855-1090-4949-911f-21ea80d669ee\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2Be9oyh7NwznJIofs7IJXP\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/5ac7mFa_XPePdDA0C6\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-01/id1730745763?i=1000647522851\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZGVlNWI4NTUtMTA5MC00OTQ5LTkxMWYtMjFlYTgwZDY2OWVl?sa=X&ved=0CAUQkfYCahcKEwig_LrF7dWEAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>古早古早，tī 1 ê kài草地ê所在，有1 ê細細á-kiáⁿ ê庄社，庄內mā無幾戶人家，其中1戶是1對老公婆，老bóng老，ûn-ná ē-tàng pō͘土豆，身體勇健老康健，m̄-sī好額人，但是nā mài計較，日子猶原是ē得過。Khah無彩–ê是，lóng無半ê後生chŏ͘-kiáⁿ thang hâm in做伴。In少年ê時bat為tio̍h這項tāi-chì teh操煩，尾–á，歲頭漸漸á有，頭mn̂g mā ta̍uh-ta̍uh-á chham kúi絲á白ê時，kui-khì看破接受，hòng-hā了後，顛倒消遙自在，輕鬆度日。</font><br><br></p>\n<p><font size=5>Hit kang，in厝–ni̍h beh hiâⁿ火ê柴teh beh無–ā，老a公早起頓食了，chhiám-taⁿ hâm勾á索the̍h–leh，thàn日頭猶未kài iām ê時，趕緊beh去山頂樹林內，khioh kóa大柴轉來厝–ni̍h thang煮飯hiâⁿ燒水，mi̍h-kiāⁿ款好勢，人sûi to̍h出門。老a婆khiā tī門腳口看in ang順sī順sī起行了後，oa̍t頭入厝，桌頂款款–leh，to̍h kā ài洗ê衫á褲té tī大脚桶，beh去溪á邊洗衫，門關–leh，脚桶mo͘h–leh，人to̍h ùi溪á邊去。He thàng去溪á邊ê路á細細條á niâ，講是細條，mā無teh jōa歹行，行無jōa久，to̍h聽tio̍h sā-sā-kiò ê水聲，koh行–1-tè-á sûi to̍h到位。</font><br><br></p>\n<p><font size=5>來到溪á邊，a婆–ā tī chia洗衫洗幾十年–ā，早to̍h有慣勢坐ê位。溪á邊ê石頭siáⁿ-mih形–ê to有，tú好to̍h是有1-tè生kah親像椅頭á，坐tio̍h kài sù-sī，ta̍k piàn來洗衫，a婆–ā lóng坐tī chia。坐好勢了後，伊taⁿ頭看天，ka-tī nauh 1句講：「O͘h！天氣chiâⁿ好neh！」To̍h開始洗–ah。「To̍h趁chit-má日頭tng iām，kā衫緊洗洗–leh，到厝chiah phi ē乾。」心內tng leh想ê時，手mā無停khùn，1領褲tú洗好hiat去脚桶，oa̍t頭beh koh the̍h另外1 niá來洗ê時，目尾去眼tio̍h溪á頭hit pêng，有1 ê圓圓ê mi̍h-kiāⁿ，紅hóaⁿ-á紅hóaⁿ，浮tī水面頂，ta̍uh-ta̍uh-á流ùi chit pêng來。</font><br><br></p>\n<p><font size=5>A婆–ā心內giâu疑，「水流柴有影是看kài chē，to m̄ bat看過柴紅hóaⁿ-á紅hóaⁿ，he到底是siáⁿ？」人to̍h起hòⁿ玄，衫mā無koh the̍h起來洗，khang-khòe seng放–leh，注心去siòng hit ê mi̍h-kiāⁿ。He mi̍h jú流jú近，形體mā jú來jú清，a婆ka看ho͘真，「Aih-iò͘！Tang-sî-á是1粒大粒桃á！桃á nah有才調生kah chiah大粒！驚倒人！」He桃á差不多伊雙手kho͘–起-來hiah-nī大。「Kah hiah奇，生目睭m̄-bat看過這款–ê！」</font><br><br></p>\n<p><font size=5>溪á邊水淺koh清，水流平順平順，水底ê魚蝦水草，lóng ē-tàng看kah明明明，m̄-koh tī khah óa中ng ê所在，溪底ē hiông-hiông變深，人to̍h無才調koh行–過，ē tū水。A婆–ā liâu落去溪–ni̍h，準備beh hô͘ hit粒桃á，伊人ná行ná óa溪á中央，行kah已經kiōng beh無脚路thang khiā ê時，看tio̍h桃á koh 3丈to̍h ē ùi ka-tī面頭前流–過，m̄-koh nā照水勢，桃á ē流ùi溪á siōng深ê所在，to̍h是人bē khiā–chit hia，看範勢ka-tī一定hô͘ bē tio̍h，心內tio̍h急，soah開嘴大聲hoah：「桃á！你緊來！來chia！來我chia！」Mā m̄知影是天公伯–á有保庇，a̍h是桃á聽有伊ê話，he桃á kài-sêng hō͘ khip鐵khip–過-來 án-ne，ta̍uh-ta̍uh-á流ùi a婆–ā ê seng-khu邊–去，a婆–ā to̍h順順á kā桃á接–起-來，mo͘h–leh人to̍h ùi tú-chiah teh洗衫ê所在–去，驚he桃á khò–tio̍h，koh好禮á kā桃á khǹg tī溪á邊ê石埔á，人to̍h揀1 ê the tio̍h khah sù-sī ê石頭邊歇喘。</font><br><br></p>\n<p><font size=5>人khah無hiah喘了後，a婆–ā開始研究這粒桃á，伊看看–leh，so-so–leh，koh鼻鼻–leh。「看–起-來是桃á，so–起-來是桃á，鼻–起-來mā是桃á，偏偏á to̍h生kah chiah大粒！」衫mā m̄洗–ah，洗好–ê kah無洗–ê lām-lām做1夥，lóng khǹg落去脚桶，koh kā桃á tha̍h起lih衫á褲頂koân，脚桶mo͘h–leh，按算先轉去厝–ni̍h，等in ang婿轉–來chiah koh做夥參詳phah算。</font><br><br></p>\n<p><font size=5>來ê路chiâⁿ近，轉–去ê路kāng款hiah近，to̍h是ke 1粒3尺koân ê大粒桃á，a婆脚桶mo͘h teh行，hit粒桃á koh tú好cha̍h tio̍h目睭，頭殼to̍h ài khi 1-pêng chiah有才調看路，桃á kài重，行無jōa久to̍h喘phēⁿ-phéⁿ，to̍h koh ài kā脚桶khǹg落土脚歇–1-時á，chiah有才調koh繼續行–1-tè-á，沿路án-ne歇幾nā-chōa，到厝ê時，a婆–ā早to̍h喘kah ē kho͘雞bē pûn火，kui seng-khu軟kô-kô，脚痠手chhoah，趕緊kā脚桶khǹg tī門口埕，門開–leh，人to̍h sûi phiaⁿ tī交椅the–leh。心內koh唸1句講：「Aih…，人老真正是bē kham-chit操…。」</font><br><br></p>\n<hr>\n<br>\n<font size=5>Kó͘-chá kó͘-chá, tī 1 ê kài chháu-tē ê só͘-chāi, ū 1 ê sè-sè-á-kiáⁿ ê chng-siā, chng-lāi mā bô kúi hō͘ jîn-ke, kî-tiong 1 hō͘ sī 1-tùi lāu-kong-pô, lāu bóng lāu, ûn-ná ē-tàng pō͘ thô͘-tāu, sin-thé ióng-kiāⁿ lāu khong-kiān, m̄ sī hó-gia̍h-lâng, tān-sī nā mài kè-kàu, ji̍t-chí iû-goân sī ē-tit-kòe. Khah bô-chhái--ê sī, lóng bô pòaⁿ ê hāu-seⁿ chŏ͘-kiáⁿ thang hâm in chò-phōaⁿ. In siàu-liân ê sî bat ūi tio̍h chit-hāng tāi-chì teh chhau-hoân, bóe--á, hòe-thâu chiām-chiām-á ū, thâu-mn̂g mā ta̍uh-ta̍uh-á chham kúi si-á pe̍h ê sî, kui-khì khòaⁿ-phòa chiap-siū, hòng-hā liáu-āu, tian-tò siau-iâu chū-chāi, khin-sang tō͘-ji̍t. </font>\n<br><br><p>\n\n<p><font size=5>Hit kang, in chhù–ni̍h beh hiâⁿ hóe ê chhâ teh beh bô–ā, lāu a-kong chái-khí-tǹg chia̍h liáu, chhiám-taⁿ hâm kau-á-soh the̍h–leh, thàn ji̍t-thâu iáu-bōe kài iām ê sî, kóaⁿ-kín beh khì soaⁿ-téng chhiū-nâ lāi, khioh kóa tōa-chhâ tńg-lâi chhù–ni̍h thang chú-pn̄g hiâⁿ sio-chúi, mi̍h-kiāⁿ khoán hó-sè, lâng sûi to̍h chhut-mn̂g. Lāu a-pô khiā tī mn̂g-kha-kháu khòaⁿ in ang sūn-sī sūn-sī khí-kiâⁿ liáu-āu, oa̍t-thâu ji̍p chhù, toh-téng khoán-khoán–leh, to̍h kā ài sé ê saⁿ-á-khò͘ té tī tōa-kha-tháng, beh khì khe-á piⁿ sé-saⁿ, mn̂g koaiⁿ–leh, kha-tháng mo͘h–leh, lâng to̍h ùi khe-á piⁿ khì. He thàng khì khe-á piⁿ ê lō͘-á sè-sè tiâu-á niâ, kóng sī sè-tiâu, mā bô teh jōa pháiⁿ-kiâⁿ, kiâⁿ bô jōa kú, to̍h thiaⁿ tio̍h sā-sā-kiò ê chúi siaⁿ, koh kiâⁿ–1-tè-á sûi to̍h kàu ūi.</font><br><br></p>\n<p><font size=5>Lâi-kàu khe-á piⁿ, a-pô–ā tī chia sé-saⁿ sé kúi-cha̍p-nî–ā, chá to̍h ū koàn-sì chē ê ūi. Khe-á piⁿ ê chio̍h-thâu siáⁿ-mih hêng–ê to ū, tú hó to̍h sī ū 1 tè seⁿ kah chhin-chhiūⁿ í-thâu-á, chē tio̍h kài sù-sī, ta̍k piàn lâi sé-saⁿ, a-pô–ā lóng chē tī chia. Chē hó-sè liáu-āu, i taⁿ thâu khòaⁿ thiⁿ, ka-tī nauh 1 kù kóng: “O͘h! Thiⁿ-khì chiâⁿ hó neh!” To̍h khai-sí sé–ah. “To̍h thàn chit-má ji̍t-thâu tng iām, kā saⁿ kín sé-sé–leh, kàu-chhù chiah phi ē ta.” Sim-lāi tng leh siūⁿ ê sî, chhiú mā bô thêng-khùn, 1 niá khò͘ tú sé hó hiat khì kha-tháng, oa̍t-thâu beh koh the̍h lēng-gōa 1 niá lâi sé ê sî, ba̍k-bóe khì gán tio̍h khe-á thâu hit pêng, ū 1 ê îⁿ-îⁿ ê mi̍h-kiāⁿ, âng-hóaⁿ-á âng-hóaⁿ, phû tī chúi bīn-téng, ta̍uh-ta̍uh-á lâu ùi chit pêng lâi.</font><br><br></p>\n<p><font size=5>A-pô–ā sim-lāi giâu-gî, “Chúi-lâu-chhâ ū-iáⁿ sī khòaⁿ kài chē, to m̄ bat khòaⁿ kòe chhâ âng-hóaⁿ-á âng-hóaⁿ, he tàu-té sī siáⁿ?” Lâng to̍h khí hòⁿ-hiân, saⁿ mā bô koh the̍h khí-lâi sé, khang-khòe seng pàng–leh, chù-sim khì siòng hit ê mi̍h-kiāⁿ. He mi̍h jú lâu jú kīn, hêng-thé mā jú lâi jú chheng, a-pô ka khòaⁿ ho͘ chin, “Aih-iò͘! Tang-sî-á sī 1 lia̍p tōa-lia̍p thô-á! Thô-á nah ū châi-tiāu seⁿ kah chiah tōa-lia̍p! Kiaⁿ tó lâng!” He thô-á chha-put-to i siang-chhiú kho͘–khí-lâi hiah-nī tōa. “Kah hiah kî, seⁿ ba̍k-chiu m̄-bat khòaⁿ kòe chit-khoán–ê!”</font><br><br></p>\n<p><font size=5>Khe-á piⁿ chúi chhián koh chheng, chúi-lâu pêng-sūn pêng-sūn, chúi-té ê hî-hê chúi-chháu, lóng ē-tàng khòaⁿ kah bêng-bêng-bêng, m̄-koh tī khah óa tiong-ng ê só͘-chāi, khe-té ē hiông-hiông piàn chhim, lâng to̍h bô châi-tiāu koh kiâⁿ–kòe, ē tū chúi. A-pô–ā liâu lo̍h-khì khe–ni̍h, chún-pī beh hô͘ hit lia̍p thô-á, i lâng ná kiâⁿ ná óa khe-á tiong-ng, kiâⁿ kah í-keng kiōng beh bô kha lō͘ thang khiā ê sî, khòaⁿ tio̍h thô-á koh 3 tn̄g to̍h ē ùi ka-tī bīn-thâu-chêng lâu–kòe, m̄-koh nā chiàu chúi-sè, thô-á ē lâu ùi khe-á siōng chhim ê só͘-chāi, to̍h sī lâng bē khiā–chit hia, khòaⁿ pān-sè ka-tī it-tēng hô͘ bē tio̍h, sim-lāi tio̍h kip, soah khui-chhùi tōa siaⁿ hoah: “Thô-á! Lí kín-lâi! Lâi chia! Lâi góa chia!” Mā m̄ chai-iáⁿ sī thiⁿ-kong-peh-á ū pó-pì, a̍h sī thô-á thiaⁿ ū i ê ōe, he thô-á kài-sêng hō͘ khip-thih khip–kòe-lâi án-ne, ta̍uh-ta̍uh-á lâu ùi a-pô–ā ê seng-khu piⁿ–khì, a-pô–ā to̍h sūn-sūn-á kā thô-á chiap–khí-lâi, mo͘h–leh lâng to̍h ùi tú-chiah teh sé-saⁿ ê só͘-chāi–khì, kiaⁿ he thô-á khò–tio̍h, koh hó-lé-á kā thô-á khǹg tī khe-á piⁿ ê chio̍h-po͘-á, lâng to̍h kéng 1 ê the tio̍h khah sù-sī ê chio̍h-thâu piⁿ hioh-chhoán.</font><br><br></p>\n<p><font size=5>Lâng khah bô hiah chhoán liáu-āu, a-pô–ā khai-sí gián-kiù chit lia̍p thô-á, i khòaⁿ-khòaⁿ–leh, so-so–leh, koh phīⁿ-phīⁿ–leh. “Khòaⁿ–khí-lâi sī thô-á, so–khí-lâi sī thô-á, phīⁿ–khí-lâi mā sī thô-á, phian-phian-á to̍h seⁿ kah chiah tōa-lia̍p!” Saⁿ mā m̄ sé–ah, sé hó–ê kah bô sé–ê lām-lām chò 1 hóe, lóng khǹg lo̍h-khì kha-tháng, koh kā thô-á tha̍h khí-lih saⁿ-á-khò͘ téng-koân, kha-tháng mo͘h–leh, àn-sǹg seng tńg-khì chhù–ni̍h, tán in ang-sài tńg–lâi chiah koh chò-hóe chham-siông phah sǹg.</font><br><br></p>\n<p><font size=5>Lâi ê lō͘ chiâⁿ kīn, tńg–khì ê lō͘ kāng-khoán hiah kīn, to̍h sī ke 1 lia̍p 3 chhioh koân ê tōa-lia̍p thô-á, a-pô kha-tháng mo͘h teh kiâⁿ, hit lia̍p thô-á koh tú-hó cha̍h tio̍h ba̍k-chiu, thâu-khak to̍h ài khi 1-pêng chiah ū châi-tiāu khòaⁿ lō͘, thô-á kài tāng, kiâⁿ bô jōa kú to̍h chhoán phēⁿ-phéⁿ, to̍h koh ài kā kha-tháng khǹg lo̍h thô͘-kha hioh–1-sî-á, chiah ū châi-tiāu koh kè-sio̍k kiâⁿ–1-tè-á, iân-lō͘ án-ne hioh kúi nā chōa, kàu-chhù ê sî, a-pô–ā chá to̍h chhoán kah ē kho͘ ke bē pûn hóe, kui seng-khu nńg-kô-kô, kha sng chhiú chhoah, kóaⁿ-kín kā kha-tháng khǹg tī mn̂g-kháu-tiâⁿ, mn̂g khui–leh, lâng to̍h sûi phiaⁿ tī kau-í the–leh. Sim-lāi koh liām 1 kù kóng: “Aih…, lâng lāu chin-chiàⁿ sī bē kham-chit chhau…”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 03 我beh來去南島phah歹人！","url":"/%5Bobject%20Object%5D/alongep03/","content":"<p><a href=\"https://youtu.be/jAzf1fymFZk\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/c75f0147-8663-4f46-92f5-6ae606400a0f\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0Eczl1pd5CitO50riB3V6J\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/-tlulcfdizEIBQR9wM\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-03-%E6%88%91beh%E4%BE%86%E5%8E%BB%E5%8D%97%E5%B3%B6phah%E6%AD%B9%E4%BA%BA/id1730745763?i=1000649186750\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/Yzc1ZjAxNDctODY2My00ZjQ2LTkyZjUtNmFlNjA2NDAwYTBm?sa=X&ved=0CAUQkfYCahcKEwiIztufvpKFAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>時間teh過chiâⁿ緊，目一nih，A郎已經tō͘-chè，m̄-koh，kah一般ê gín-á khah bô sio-siāng–ê是，A郎leh大真緊，chiah tō͘-chè niâ，已經像3歲gín-á hiah大漢。A公–a憢疑hit粒桃á是仙桃，自hit kang食hit粒桃á了後，精氣神飽tīⁿ，腳手mā ke真liú-lia̍h，a婆–ā風濕痠痛tài 10 gōa冬，mā自食tio̍h桃á了to̍h m̄-bat聽伊ai–過。人講「七坐、八爬、九月發狗牙」，咱A郎4個月teh收nōa ê時，to̍h已經會曉走，lóng無照俗語teh行，凡勢lóng是hit粒桃á ê應效。</font><br><br></p>\n<p><font size=5>A郎kah所有ê 3歲gín-á lóng kāng款，真hoa̍t-phoat，ta̍k kang tī厝–ni̍h四界chông，老公婆看伊kho̍k-kho̍k chông驚伊tio̍h傷，beh jiok是tiāⁿ leh jiok bē-hù。A郎kài khiáu，學siáⁿ lóng教–1-2-遍-á to̍h ē。A公–a想講che gín-á hiah khiáu，kui kang tī厝phut-phut跳mā m̄是頭路，不如ka送去Chín–sàng hia學寫字，bat字總–是無敗害。</font><br><br></p>\n<p><font size=5>庄–ni̍h無幾戶人家，自然mā無學堂，m̄-koh Chín–sàng是學堂先生退休，nā有gín-á beh bat字，lóng ē去拜託伊教。Chit kang早頓食飽，a公–a kā A郎chhōa–leh，to̍h ùi Chín–sàng hia去。路–ni̍h kā A郎講：「等–leh chhōa你去先生hia學寫字，你to̍h ài乖，ài聽先生ê話–ō͘。」A郎聽tio̍h ē-tàng學新ê物件，歡喜kah，嘴笑目笑應好。無jōa久to̍h到Chín–sàng hia，a公–a kā tāi-chì講hō͘ Chín–sàng知，2 ê人講定會好勢，to̍h kā A郎留tī Chín–sàng in tau，ka-tī去做田–ni̍h ê khang-khòe。Án-ne ta̍k kang無歇，一直到第4 kang，teh食早頓ê時，a公kā A郎問講：「學了siáⁿ款？有趣味–無？」A郎soah應講：「He白話字chok簡單，ē-hiáu講to̍h ē-hiáu寫，我已經lóng ē-hiáu–ah，今á日我想beh去別位chhit-thô！」A公驚1 tiô，心內想講「Nah ē hiah緊to̍h khì ho͘ khăn-jió͘–去！」Koh想「既然to bat字–ā，Chín–sàng hia有kài chē冊，無ka chhōa去hia讀冊mā bē-bái，hō͘ A郎–ā加減á bat kóa道理。」To̍h kā A郎講：「Án-ne咱今á日mài學寫字，咱去先生hia看冊，看冊chok心適，冊內底有chok chē好sńg ê故事neh！」A郎聽tio̍h心適好sńg，kāng款歡頭喜面應好。2 ê人食飽照常ùi Chín–sàng hia去。自án-ne，去讀冊變做A郎ta̍k日固定ê tāi-chì。</font><br><br></p>\n<p><font size=5>A郎4歲hit年，厝–ni̍h來1 ê cha-po͘人，是a公–a ê朋友，kah人têng-tâⁿ sio-phah受重傷，知影a公–a bat kóa草藥á，ē-hiáu治傷，專工來chhōe。伊人真細jī，本底藥á the̍h–leh to̍h beh走，a公–a ka講：「你傷kah hiah nī重，beh án-chóaⁿ走？咱che siáⁿ-mih交情–ā，ke 1 hù碗箸niâ，傷治好chiah走–lah！」Kā伊留，後–來伊tī厝–ni̍h tòa beh kui kò月。Hō做進–à。</font><br><br></p>\n<p><font size=5>Chit ê進–à tú來ê時，ài食飯食藥á chiah ē看–tio̍h，其他ê時間lóng tī人客房倒leh歇睏，差不多經過2禮拜了後，人chiah khah有元氣，有時ē去門口埕練刀。講是練刀，mā是gia̍h柴枝teh比1 ê勢niâ，無真正tāng氣力，講是加減á tín動人ē khah緊好。A郎看tio̍h心適，mā gia̍h柴枝tī進–à邊–a tòe leh比。進–à看A郎古錐，to̍h hō͘伊tòe tī邊–a teh學。Án-ne幾kang了後，凡勢是進–à看A郎舞kah範勢bē-bái，soah開始ē kā伊加減á點tuh。</font><br><br></p>\n<p><font size=5>Koh過差不多2禮拜，進–à人好kah完全，the̍h 1 ki木刀，kā A郎叫去門口埕。「郎–ā，你斟酌看，che是我ê刀，刀ài án-ne舞。」Sòa–落-來進–à ta̍uh-ta̍uh-á kā伊ê刀法演1遍hō͘ A郎看。舞soah，koh講：「咱2 ê有緣，我ê刀法你ē-tàng記jōa chē算jōa chē，chit ki木刀是我chit幾日á siah–ê，留hō͘你做紀念，刀ài ta̍k日練，時間長短無要緊，練久你to̍h ē有體會。」Sòa–落-來，kā老公婆kiâⁿ禮seh多謝，人to̍h beh離開。A郎m̄ kam，kā進–à衫á-ki giú–leh m̄ ho͘走。進–à伸手kā A郎頭殼so-so–leh。「郎–ā乖，叔–á有要緊ê tāi-chì ài處理，我nā處理好勢，chiah來chhōe–你。」進–à講soah，人to̍h起行。進–à tú行1-tè-á路，A郎已經目屎流目屎滴，lún bē tiâu，對進–à大聲喝：「叔–á，你一定ài koh來–ō͘！」進–à聽–tio̍h，oa̍t頭對A郎笑–1-ē，無koh講sáⁿ，人to̍h繼續行–去。Hit暝，a婆–ā tah真久，A郎chiah睏–去。</font><br><br></p>\n<p><font size=5>目nih-á koh 1冬，A郎已經5歲，漢草已經kah大人差不多，讀冊練刀以外ê時間to̍h kā老公婆á tàu做kóa khang-khòe。A郎田–ni̍h穡頭項項ē，khioh柴洗衫無問題，有閒釣魚lia̍h水雞，落鼎紅燒做mi̍h配。In 2 ê ang-á-bó͘ mā漸漸á khah清閒，3 ê人歡喜自在好過日。</font><br><br></p>\n<p><font size=5>Tī che iap-thiap ê庄腳所在，nā beh知影別位ê消息，tiāⁿ-tiāⁿ lóng是靠1 kóa四界走chông ê生理人teh流通。有時是喝lin-long–ê，有時是來tia̍h米糧–ê，mā有phah拳頭賣藥á–ê，戲班á，走江湖ê藝人不sám時ē來庄–ni̍h加減á做kóa生理。做生理ê時，嘴mā無leh閒，kā ka-tī四界行踏聽–tio̍h ê消息，chham kóa ka-tī ê意見，講ho͘趣味笑詼a̍h是hàm古hàm古，hō͘人聽tio̍h心適有趣味，siâⁿ人留落來聽，mā khah有機會ke做kóa生理，nā kā in想做庄脚ê新聞放送頭mā真鬥搭。M̄-koh，che新聞lóng有chham 1 kóa in ka-tī ê意見，che hâm俗語teh講–ê，「寄話ē ke」，有lio̍h-á óa意。</font><br><br></p>\n<p><font size=5>Tú好有1日，喝lin-long–ê來到庄–ni̍h做生理。「喝lin-long，賣雜細…，喝lin-long，賣雜細…」。A郎聽tio̍h喝lin-long–ê來，手頭無siáⁿ要緊ê khang-khòe chŏaⁿ pàng–leh，緊走去看。Che喝lin-long–ê車1車生活雜貨kah 1 kóa都市khah時行ê新嫣貨色，來到庄–ni̍h做買賣。買賣ná做ná講古，今á日講tio̍h出港都往南koh去ê hit粒島，來2 ê大歹人，有夠惡質！搶人ê錢，燒人ê厝，人nā beh反抗，to̍h kā人phah kah半小死，叫ta̍k ê to̍h ài做in ê奴才，照時間ài la̍p錢糧，無to̍h koh beh繼續蹧躂，tī hia leh做土霸王。島上ê人ta̍k ê驚in驚kah beh死，敢反抗–ê已經lóng hông phah kah叫m̄敢，人人iau飢失頓，消瘦落肉，有厝無人tòa，有路無人行。</font><br><br></p>\n<p><font size=5>A郎心肝好，tī Chín–sàng hia讀冊mā bat真chē道理，知影人tio̍h互相tàu-saⁿ-kāng，bē-sái無理kâng khia，何hóng是án-ne teh壓迫百姓，che kám有道理，kám有人性？聽tio̍h喝lin-long–ê án-ne講，伊人真受氣，氣kah kui seng-khu teh chùn，氣kah嘴齒kiōng beh kā斷–去，kui ê面á紅kòng-kòng，有khì無tàng tháu，che thiⁿ-kha-ē竟然有hiah拗蠻ê人。趕緊問生理人：「你講–ê kám lóng chiaⁿ實？」應講：「確實是án-ni！」聽tio̍h生理人án-ne講，A郎氣kah peh起來跳，嘴jiáng：「可惡！可惡–ah！」人oa̍t–leh to̍h ùi厝行–去。</font><br><br></p>\n<hr>\n<br>\n<font size=5>Sî-kan teh kòe chiâⁿ kín, ba̍k 1 ni̍h, A-lông í-keng tō͘-chè, m̄-koh, kah it-poaⁿ ê gín-á khah bô sio-siāng--ê sī, A-lông leh tōa chin kín, chiah tō͘-chè niâ, í-keng chhiūⁿ 3 hòe gín-á hiah tōa-hàn. A-kong--a giâu-gî hit lia̍p thô-á sī sian-thô, chū hit kang chia̍h hit lia̍p thô-á liáu-āu, cheng khì sîn pá-tīⁿ, kha-chhiú mā ke chin liú-lia̍h, a-pô--ā hong-sip sng-thiàⁿ tài 10 gōa tang, mā chū chia̍h tio̍h thô-á liáu to̍h m̄-bat thiaⁿ i ai--kòe. Lâng kóng “Chhit chē, peh pê, káu-goe̍h hoat káu-gê”, lán A-lông 4 kó-goe̍h teh siu-nōa ê sî, to̍h í-keng ē-hiáu cháu, lóng bô chiàu sio̍k-gí teh kiâⁿ, hoān-sè lóng sī hit lia̍p thô-á ê èng-hāu.</font>\n<br><br><p>\n\n<p><font size=5>A-lông kah só͘-ū ê 3 hòe gín-á lóng kāng-khoán, chin hoa̍t-phoat, ta̍k kang tī chhù–ni̍h sì-kè chông, lāu-kong-pô khòaⁿ i kho̍k-kho̍k chông kiaⁿ i tio̍h siong, beh jiok sī tiāⁿ leh jiok bē-hù. A-lông kài khiáu, o̍h siáⁿ lóng kà–1-2-piàn-á to̍h ē. A-kong–a siūⁿ kóng che gín-á hiah khiáu, kui kang tī-chhù phut-phut-thiàu mā m̄ sī thâu-lō͘, put-jû ka sàng khì Chín–sàng hia o̍h siá jī, bat jī chóng–sī bô pāi-hāi.</font><br><br></p>\n<p><font size=5>Chng–ni̍h bô kúi hō͘ jîn-ke, chū-jiân mā bô ha̍k-tn̂g, m̄-koh Chín–sàng sī ha̍k-tn̂g sian-seⁿ thè-hiu, nā ū gín-á beh bat jī, lóng ē khì pài-thok i kà. Chit kang chá-tǹg chia̍h pá, a-kong–a kā A-lông chhōa–leh, to̍h ùi Chín–sàng hia khì. Lō͘–ni̍h kā A-lông kóng: “Tán–leh chhōa lí khì sian-seⁿ hia o̍h siá-jī, lí to̍h ài koai, ài thiaⁿ sian-seⁿ ê ōe–ō͘.” A-lông thiaⁿ tio̍h ē-tàng o̍h sin ê mi̍h-kiāⁿ, hoaⁿ-hí kah, chhùi-chhiò-ba̍k-chhiò ìn hó. Bô jōa kú to̍h kàu Chín–sàng hia, a-kong–a kā tāi-chì kóng hō͘ Chín–sàng chai, 2 ê lâng kóng tiāⁿ hōe hó-sè, to̍h kā A-lông lâu tī Chín–sàng in tau, ka-tī khì chò chhân–ni̍h ê khang-khòe. Án-ne ta̍k kang bô hioh, it-ti̍t kàu tē 4 kang, teh chia̍h chá-tǹg ê sî, a-kong kā A-lông mn̄g kóng: “O̍h liáu siáⁿ khoán? Ū chhù-bī–bô?” A-lông soah ìn kóng: “He Pe̍h-ōe-jī chok kán-tan, ē-hiáu kóng to̍h ē-hiáu siá, góa í-keng lóng ē-hiáu–ah, kin-á-ji̍t góa siūⁿ beh khì pa̍t-ūi chhit-thô!” A-kong kiaⁿ 1 tiô, sim-lāi siūⁿ kóng “Nah ē hiah kín to̍h khì ho͘ khăn-jió͘–khì!” Koh siūⁿ “Kì-jiân to bat jī–ā, Chín–sàng hia ū kài chē chheh, bô ka chhōa khì hia tha̍k-chheh mā bē-bái, hō͘ A-lông–ā ke-kiám-á bat kóa tō-lí.” To̍h kā A-lông kóng: “Án-ne lán kin-á-ji̍t mài o̍h siá jī, lán khì sian-seⁿ hia khòaⁿ chheh, khòaⁿ chheh chok sim-sek, chheh lāi-té ū chok chē hó sńg ê kò͘-sū neh!” A-lông thiaⁿ tio̍h sim-sek hó-sńg, kāng-khoán hoaⁿ-thâu-hí-bīn ìn hó. 2 ê lâng chia̍h pá chiàu-siông ùi Chín–sàng hia khì. Chū án-ne, khì tha̍k-chheh piàn-chò A-lông ta̍k-ji̍t kò͘-tēng ê tāi-chì.</font><br><br></p>\n<p><font size=5>A-lông 4 hòe hit nî, chhù–ni̍h lâi 1 ê cha-po͘-lâng, sī a-kong–a ê pêng-iú, kah lâng têng-tâⁿ sio-phah siū tāng-siong, chai-iáⁿ a-kong–a bat kóa chháu-io̍h-á, ē-hiáu tī-siong, choan-kang lâi chhōe. I lâng chin sè-jī, pún-té io̍h-á the̍h–leh to̍h beh cháu, a-kong–a ka kóng: “Lí siong kah hiah nī tāng, beh án-chóaⁿ cháu? Lán che siáⁿ-mih kau-chêng–ā, ke 1 hù óaⁿ-tī niâ, siong tī hó chiah cháu–lah!” Kā i lâu, āu–lâi i tī chhù–ni̍h tòa beh kui kò goe̍h. Hō chò Chìn–à.</font><br><br></p>\n<p><font size=5>Chit ê Chìn–à tú lâi ê sî, ài chia̍h-pn̄g chia̍h-io̍h-á chiah ē khòaⁿ–tio̍h, kî-thaⁿ ê sî-kan lóng tī lâng-kheh pâng tó leh hioh-khùn, chha-put-to keng-kòe 2 lé-pài liáu-āu, lâng chiah khah ū goân-khì, ū-sî ē khì mn̂g-kháu-tiâⁿ liān to. Kóng sī liān to, mā sī gia̍h chhâ-ki teh pí 1 ê sè niâ, bô chin-chiàⁿ tāng khùi-la̍t, kóng sī ke-kiám-á tín-tāng lâng ē khah kín hó. A-lông khòaⁿ tio̍h sim-sek, mā gia̍h chhâ-ki tī Chìn–à piⁿ–a tòe leh pí. Chìn–à khòaⁿ A-lông kó͘-chui, to̍h hō͘ i tòe tī piⁿ–a teh o̍h. Án-ne kúi kang liáu-āu, hoān-sè sī Chìn–à khòaⁿ A-lông bú kah pān-sè bē-bái, soah khai-sí ē kā i ke-kiám-á tiám-tuh.</font><br><br></p>\n<p><font size=5>Koh kòe chha-put-to 2 lé-pài, Chìn–à lâng hó kah oân-choân, the̍h 1 ki ba̍k-to, kā A-lông kiò khì mn̂g-kháu-tiâⁿ. “Lông–ā, lí chim-chiok khòaⁿ, che sī góa ê to, to ài án-ne bú.” Sòa–lo̍h-lâi Chìn–à ta̍uh-ta̍uh-á kā i ê to hoat ián 1 piàn hō͘ A-lông khòaⁿ. Bú soah, koh kóng: “Lán 2 ê ū-iân, góa ê to-hoat lí ē-tàng kì jōa chē sǹg jōa chē, chit ki ba̍k-to sī góa chit kúi-ji̍t-á siah–ê, lâu hō͘ lí chò kì-liām, to ài ta̍k-ji̍t liān, sî-kan tn̂g-té bô iàu-kín, liān kú lí to̍h ē ū thé-hōe.” Sòa–lo̍h-lâi, kā lāu-kong-pô kiâⁿ-lé seh to-siā, lâng to̍h beh lī-khui. A-lông m̄ kam, kā Chìn–à saⁿ-á-ki giú–leh m̄ ho͘ cháu. Chìn–à chhun-chhiú kā A-lông thâu-khak so-so–leh. “Lông–ā koai, chek–á ū iàu-kín ê tāi-chì ài chhú-lí, góa nā chhú-lí hó-sè, chiah lâi chhōe–lí.” Chìn–à kóng soah, lâng to̍h khí-kiâⁿ. Chìn–à tú kiâⁿ 1-tè-á lō͘, A-lông í-keng ba̍k-sái lâu ba̍k-sái tih, lún bē tiâu, tùi Chìn–à tōa-siaⁿ hoah: “Chek–á, lí it-tēng ài koh lâi–ō͘!” Chìn–à thiaⁿ–tio̍h, oa̍t-thâu tùi A-lông chhiò–1-ē, bô koh kóng sáⁿ, lâng to̍h kè-sio̍k kiâⁿ–khì. Hit mê, a-pô–ā tah chin kú, A-lông chiah khùn–khì.</font><br><br></p>\n<p><font size=5>Ba̍k-nih-á koh 1 tang, A-lông í-keng 5 hòe, hàn-chháu í-keng kah tōa-lâng chha-put-to, tha̍k-chheh liān-to í-gōa ê sî-kan to̍h kā lāu-kong-pô-á tàu chò kóa khang-khòe. A-lông chhân–ni̍h sit-thâu hāng-hāng ē, khioh chhâ sé-saⁿ bô būn-tê, ū-êng tiò-hî lia̍h chúi-ke, lo̍h-tiáⁿ âng-sio chò mi̍h phòe. In 2 ê ang-á-bó͘ mā chiām-chiām-á khah chheng-êng, 3 ê lâng hoaⁿ-hí chū-chāi hó kòe ji̍t.</font><br><br></p>\n<p><font size=5>Tī che iap-thiap ê chng-kha só͘-chāi, nā beh chai-iáⁿ pa̍t-ūi ê siau-sit, tiāⁿ-tiāⁿ lóng sī khò 1 kóa sì-kè cháu-chông ê seng-lí-lâng teh liû-thong. Ū-sî sī hoah-lin-long–ê, ū-sî sī lâi tia̍h bí-niû–ê, mā ū phah kûn-thâu bē io̍h-á–ê, hì-pan-á, cháu kang-ô͘ ê gē-lâng put-sám-sî ē lâi chng–ni̍h ke-kiám-á chò kóa seng-lí. Chò seng-lí ê sî, chhùi mā bô leh êng, kā ka-tī sì-kè kiâⁿ-ta̍h thiaⁿ–tio̍h ê siau-sit, chham kóa ka-tī ê ì-kiàn, kóng ho͘ chhù-bī chhiò-khoe a̍h-sī hàm-kó͘ hàm-kó͘, hō͘ lâng thiaⁿ tio̍h sim-sek ū chhù-bī, siâⁿ lâng lâu lo̍h-lâi thiaⁿ, mā khah ū ki-hōe ke chò kóa seng-lí, nā kā in siūⁿ chò chng-kha ê sin-bûn hòng-sàng-thâu mā chin tàu-tah. M̄-koh, che sin-bûn lóng ū chham 1 kóa in ka-tī ê ì-kiàn, che hâm sio̍k-gí teh kóng–ê “Kià ōe ē ke”, ū lio̍h-á óa-ì.</font><br><br></p>\n<p><font size=5>Tú hó ū 1 ji̍t, hoah-lin-long–ê lâi kàu chng–ni̍h chò seng-lí. “Hoah-lin-long, bōe cha̍p-sòe…, hoah-lin-long, bōe cha̍p-sòe…”. A-lông thiaⁿ tio̍h hoah-lin-long–ê lâi, chhiú-thâu bô-siáⁿ iàu-kín ê khang-khòe chŏaⁿ pàng–leh, kín cháu khì khòaⁿ. Che hoah-lin-long–ê chhia 1 chhia seng-oa̍h cha̍p-hòe kah 1 kóa to͘-chhī khah sî-kiâⁿ ê sin-ian hòe-sek, lâi kàu chng–ni̍h chò bé-bē. Bé-bē ná chò ná kóng-kó͘, kin-á-ji̍t kóng tio̍h chhut káng-to͘ óng lâm koh khì ê hit lia̍p tó, lâi 2 ê tōa pháiⁿ-lâng, ū-kàu ok-chit! Chhiúⁿ lâng ê chîⁿ, sio lâng ê chhù, lâng nā beh hoán-khòng, to̍h kā lâng phah kah pòaⁿ-sió-sí, kiò ta̍k ê to̍h ài chò in ê lô͘-châi, chiàu sî-kan ài la̍p chîⁿ-niû, bô to̍h koh beh kè-sio̍k chau-that, tī hia leh chò thó͘-pà-ông. Tó siōng ê lâng ta̍k ê kiaⁿ in kiaⁿ kah beh sí, káⁿ hoán-khòng–ê í-keng lóng hông phah kah kiò m̄-káⁿ, lâng-lâng iau-ki-sit-tǹg, siau-sán lo̍h-bah, ū chhù bô lâng tòa, ū lō͘ bô lâng kiâⁿ.</font><br><br></p>\n<p><font size=5>A-lông sim-koaⁿ hó, tī Chín–sàng hia tha̍k-chheh mā bat chin-chē tō-lí, chai-iáⁿ lâng tio̍h hō͘-siōng tàu-saⁿ-kāng, bē-sái bô lí kâng khia, hô-hóng sī án-ne teh ap-pek peh-sèⁿ, che kám ū tō-lí, kám ū jîn-sèng? Thiaⁿ tio̍h hoah-lin-long–ê án-ne kóng, i lâng chin siū-khì, khì kah kui seng-khu teh chùn, khì kah chhùi-khí kiōng beh kā tn̄g–khì, kui ê bīn-á âng-kòng-kòng, ū khì bô tàng tháu, che thiⁿ-kha-ē kèng-jiân ū hiah áu-bân ê lâng. Kóaⁿ-kín mn̄g seng-lí-lâng: “Lí kóng–ê kám lóng chiaⁿ-si̍t?” Ìn kóng: “Khak-si̍t sī án-ni!” Thiaⁿ tio̍h seng-lí-lâng án-ne kóng, A-lông khì kah peh khí-lâi thiàu, chhùi jiáng: “Khó͘-òⁿ! Khó͘-òⁿ–ah!” Lâng oa̍t–leh to̍h ùi chhù kiâⁿ–khì.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 05 攏是為tio̍h天下萬民--啦！","url":"/%5Bobject%20Object%5D/alongep05/","content":"<p><a href=\"https://youtu.be/n4mMgwIwjd0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/add3c811-7639-4044-b10d-bbc695541f26\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2yA5R3pnJ9ayTxyDKP7Abr\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Xa87AP10p4VzSKv_cL\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-05-%E6%94%8F%E6%98%AF%E7%82%BAtio-h%E5%A4%A9%E4%B8%8B%E8%90%AC%E6%B0%91-%E5%95%A6/id1730745763?i=1000650724995\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/YWRkM2M4MTEtNzYzOS00MDQ0LWIxMGQtYmJjNjk1NTQxZjI2?sa=X&ved=0CAUQkfYCahcKEwjgquH6vZeFAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>A郎斟酌ka看，chit ê烏狗兄面路á koh真緣投，to̍h是目頭sió-khóa-á kat-kat，憂愁憂愁ê形，留2撇嘴鬚，性格性格，烏狗兄chit 3字是叫ē得過。穿1 su白色ê長phàu，凡勢是最近khah落魄，長phàu kō kah 1 chhok 1 chhok烏烏lóng無整理。A郎講：「烏狗兄，你tòa tī tó位？我送你去lín tau歇睏好–無？」A明講：「叫我A明to̍h好，gún tau tī頭前直直去，請來gún tau奉茶！」2人chiū án-ne沿路開講沿路tùi A明in厝–去。無jōa久，行到崙頂，kan-na看tio̍h幾間人家厝，to̍h是無看tio̍h牧場。A明手比hit間細細間á ê草厝，講：「Hit間to̍h是gún tau，請入來坐。」行kah厝內，kan-na看tio̍h 1 tè桌á，無椅á，頂面khǹg茶kó͘ kah au-á，1 kóa sù常有teh用ê家私khǹg tī壁角，整齊整齊，另外1 pêng ê厝角chhu kài chē稻草，應該to̍h是睏tī稻草頂面做眠床。冊kài chē，整齊整齊幾nā tha̍h khǹg tī壁角。</font><br><br></p>\n<p><font size=5>2人chē tī桌á邊，A郎問：「A明，你做siáⁿ khang-khòe？」應講：「我是讀冊人，想beh做軍師。」Sòa–lòe A明soah直直講，講bē soah，「…講tio̍h治國…，…chit ê民生福利…，…百姓bē-sái ho͘ iau–tio̍h…，」A郎thàn A明lim茶潤喉ê時想beh插話，kan-na講出：「我teh想…。」A明soah sûi接落去講：「水利建設mā kài要緊，水有夠用chiah有好年冬…，…hit時天下三分…，…食bē飽是 beh án-chóaⁿ相戰…，」A郎無講soah ê話，只好吞落喉。講到相戰ê時，A郎已經teh se̍h神，講到「天下萬民」ê時，A郎已經手thuh tī ē-hâi teh tuh龜，tuh–leh tuh–leh tuh 1 ē siuⁿ大力，手thut–去，下hâi soah去kho̍k tio̍h桌á，A明chiah親像回魂–ā án-ne，kā A郎hōe失禮，「眞歹勢！我kiàn-nā講tio̍h chia ê tāi-chì，lóng siuⁿ激動，ē講kah m̄知影人。」A郎笑笑–à，應講無要緊，sòa–lòe to̍h kā ka-tī是án-chóaⁿ來到chia，是án-chóaⁿ beh去南島phah歹人ê tāi-chì詳細講hō͘ A明聽，邀請A明做陣去。A明講：「我是teh等1 ê好主公來邀請，beh做軍師救天下萬民無m̄ tio̍h，m̄-koh he冊寫講主公to̍h ài來我chit間草厝請我3 pái，我chiah ē-tàng chhut-soaⁿ，nā無我to̍h真失khùi！」「Chhut-san lah，chhut-soaⁿ意思無kāng款！」「失禮失禮，我iû-koh講m̄-tio̍h–ah！」「無án-ne–lah，我koh請你食三粒chu̍t米丸á，1粒準做邀請1遍，án-ne ē通過–無？」A明sûi應講：「主公在上，受A明一拜！」「Chiâⁿ好chiâⁿ好，án-ne我to̍h有伴–ā，多謝你答應。」A郎kài歡喜，án-ne koh來路–ni̍h有人做伴，一定ke真趣味，mā thèng好sio-chiàu-èng，a-bú有交帶che丸á kài要緊，chit-má chiah知chiah有效。</font><br><br></p>\n<p><font size=5>Chit暝，2 ê人chhōe tio̍h伴，開講真久，一直到月娘peh kah koân-koân-koân ê時chūn，chiah去稻草堆頂面倒–leh，睏–去。</font><br><br></p>\n<p><font size=5>隔轉kang，2人精神，A郎講：「咱2 ê人beh鬥陣去南島，án-ne我chia ê丸á無夠thang食，咱ài去chhoân kóa mi̍h-kiāⁿ chah–leh，chiah thang出發。你án-ne瘦pi-pa，mā to̍h食ho͘飽chiah有法度行hiah遠ê路。咱chia附近kám有siáⁿ-mih所在chhōe有食mi̍h？」A明應講：「附近有溪á，咱來去看māi–leh，kám好？凡勢ē-tàng lia̍h kóa魚！」「Ĕ，有魚thang lia̍h，你chăng nah ē iau kah倒tī路邊？」「我to技術bái…。」</font><br><br></p>\n<p><font size=5>2人款款–leh to̍h出門，路–ni̍h tn̄g tio̍h A明in厝邊ê伯–á，伯–á真好禮kā A明sio借問：「Khong明，lín朋友來chhōe 你chhit-thô o͘h？」A明口氣kài正經kā伯–á應：「我叫A明，mā ē-tàng叫我烏狗兄，mài叫我Khong明，gún chit-má beh去溪á邊lia̍h魚。」凡勢是A明tiāⁿ leh kah厝邊隔壁講「天下萬民」ê tāi-chì，chiah ē去hông hō chit lō偏名。伯–á koh應：「好–lah Khong明，m̄-thang kui kang khut tī厝讀冊讀kah頭殼khong-khong，ài加減á出門行踏，lín路–ni̍h to̍h khah細jī–leh。」A郎知影Khong明chit ê偏名已經hông叫tiâu–leh-ah，A明khah án-chóaⁿ反抗mā無khah-choa̍h，lóng ke了工–ê niâ。</font><br><br></p>\n<p><font size=5>2 ê人行tī林á內，A郎目睭金，siòng tio̍h 1位生kài chē番薯葉á，kā A明講：「Khah òaⁿ–leh咱ē-tàng來chia掘番薯。」路–ni̍h koh看tio̍h芋á hâm kài chē款野生ê菜蔬kah果子，講：「Lín chia ē-tàng食ê mi̍h hiah chē，你nah ē iau–tio̍h？」A明應講：「我無hit款顧腹肚ê冊…。」「…無要緊，我bat，我kā你教。」「主公to̍h是主公，有夠gâu，án-ne我以後免驚á ē iau–tio̍h-ah！」A明感激kah目屎kiōng beh流–落-來。</font><br><br></p>\n<p><font size=5>來到溪á邊，A郎看tio̍h魚á bē少，tī水–ni̍h siû kah kài自在，石頭縫mā有bih蝦á，明明to̍h有hiah chē魚蝦thang lia̍h，是án-chóaⁿ…，oa̍t頭目睭金金lia̍h A明看，A明知影A郎teh siūⁿ siáⁿ，細細聲á講：「我…，我技術bái…。」A郎聽A明án-ne講，先taⁿ頭看天，thó͘ 1 kháu大khùi，sòa–lòe chiah笑笑á kā A明講：「無要緊，我kā你教…。」</font><br><br></p>\n<p><font size=5>A郎liâu落去水–ni̍h，馬勢khiā chāi，木刀雙手gia̍h koân過頭殼頂，屈勢chhiâu好，to̍h無koh tín動。無jōa久，有魚á siû到伊刀phah ē tio̍h ê所在，A郎出力phut–lòe，1尾魚已經kòng–死，hiat hō͘ A明清腹內，koh叫A明tī岸邊起火hang魚á，A郎koh繼續lia̍h魚lia̍h kah有夠thang食，to̍h liâu去石á縫邊lia̍h蝦á。蝦á tú tio̍h危險ē倒彈，ài用雙手去圍伊ê前後，擋tī頭前hit手nā lia̍h無，蝦á倒彈ê時另外hit手to̍h ài kā蝦á sa ho͘ tio̍h，目睭ài金手ài mé，特別ài細jī–ê是蝦頭尖尖ē kâng chha̍k，lia̍h ê時siuⁿ出力a̍h是勢面m̄ tio̍h，ē chha̍k kah流血流滴。Án-ne無閒–1-時-á mi̍h-kiāⁿ已經有夠2 ê人食，to̍h去岸頂hâm A明做夥hang chia ê魚蝦。Che魚蝦lóng現流á，so鹽去hang to̍h是siāng chán ê滋味，尤其是2 ê人勞動了pî-thó͘ tng khui，食kah真滿足。A明ná o-ló好食ná怨嘆講：「我kan-na知影thang讀冊，過日要緊ê tāi-chì bat無半項，莫怪去hông叫Khong明。」A郎笑笑á ka應講：「無要緊–lah，咱koh有kài chē機會做夥來研究。」2人食飽了後，A郎koh落水phah魚，交帶A明khau鱗破pêng，一半beh做ian魚，一半曝魚干，thang chah leh路–ni̍h食。Chia ê tāi-chì無閒kàu 1 ê khám-chām，日頭已經beh落山，siuⁿ òaⁿ ē無khoàiⁿ路，in 2 ê人魚á款款–leh，to̍h先轉去厝。</font><br><br></p>\n<hr>\n<br>\n<font size=5>A-lông chim-chiok ka khòaⁿ, chit ê o͘-káu-hiaⁿ bīn-lō͘-á koh chin iân-tâu, to̍h sī ba̍k-thâu sió-khóa-á kat-kat, iu-chhiû iu-chhiû ê hêng, lâu 2 phiat chhùi-chhiu, sèng-keh sèng-keh, o͘-káu-hiaⁿ chit 3 jī sī kiò ē-tit-kòe. Chhēng 1 su pe̍h-sek ê tn̂g-phàu, hoān-sè sī chòe-kīn khah lo̍k-phek, tn̂g-phàu kō kah 1 chhok 1 chhok o͘-o͘ lóng bô chéng-lí. A-lông kóng: “O͘-káu-hiaⁿ, lí tòa tī tó ūi? Góa sàng lí khì lín tau hioh-khùn hó--bô?” A-bêng kóng: “Kiò góa A-bêng to̍h hó, gún tau tī thâu-chêng ti̍t-ti̍t khì, chhiáⁿ-lâi gún tau hōng-tê!” 2 lâng chiū án-ne iân-lō͘ khai-káng iân-lō͘ tùi A-bêng in chhù--khì. Bô jōa kú, kiâⁿ kàu lūn-téng, kan-na khòaⁿ tio̍h kúi keng jîn-ke-chhù, to̍h sī bô khòaⁿ tio̍h bo̍k-tiûⁿ. A-bêng chhiú pí hit keng sè-sè-keng-á ê chháu-chhù, kóng: “Hit keng to̍h sī gún tau, chhiáⁿ ji̍p-lâi chē.” Kiâⁿ kah chhù-lāi, kan-na khòaⁿ tio̍h 1 tè toh-á, bô í-á, téng-bīn khǹg tê-kó͘ kah au-á, 1 kóa sù-siông ū teh iōng ê ke-si khǹg tī piah-kak, chéng-chê chéng-chê, lēng-gōa 1 pêng ê chhù-kak chhu kài chē tiū-chháu, èng-kai to̍h sī khùn tī tiū-chháu téng-bīn chò bîn-chhn̂g. Chheh kài chē, chéng-chê chéng-chê kúi-nā tha̍h khǹg tī piah-kak.</font>\n<br><br><p>\n\n<p><font size=5>2 lâng chē tī toh-á piⁿ, A-lông mn̄g: “A-bêng, lí chò siáⁿ khang-khòe?” Ìn kóng: “Góa sī tha̍k-chheh-lâng, siūⁿ beh chò kun-su.” Sòa–lòe A-bêng soah ti̍t-ti̍t kóng, kóng bē soah, “…Kóng tio̍h tī-kok…, chit ê bîn-seng hok-lī…, …peh-sèⁿ bē-sái ho͘ iau–tio̍h…,” A-lông thàn A-bêng lim tê jūn-âu ê sî siūⁿ beh chhah ōe, kan-na kóng chhut: “Góa teh siūⁿ….” A-bêng soah sûi chiap lo̍h-khì kóng: “Chúi-lī kiàn-siat mā kài iàu-kín, chúi ū-kàu ēng chiah ū hó nî-tang…, …hit sî thian-hā sam-hun…, chia̍h bē pá sī beh án-chóaⁿ sio-chiàn…,” A-lông bô kóng soah ê ōe, chí-hó thun lo̍h âu. Kóng kàu sio-chiàn ê sî, A-lông í-keng teh se̍h-sîn, kóng kàu “Thian-hā bān-bîn” ê sî, A-lông í-keng chhiú thuh tī ē-hâi teh tuh-ku, tuh–leh tuh–leh tuh 1 ē siuⁿ tōa-la̍t, chhiú thut–khì, ē-hâi soah khì kho̍k tio̍h toh-á, A-bêng chiah chhin-chhiūⁿ hôe-hûn–ā án-ne, kā A-lông hōe sit-lé, “Chin pháiⁿ-sè! Góa kiàn-nā kóng tio̍h chia ê tāi-chì, lóng siuⁿ ke̍k-tōng, ē kóng kah m̄ chai-iáⁿ lâng.” A-lông chhiò-chhiò–à, ìn kóng bô iàu-kín, sòa–lòe to̍h kā ka-tī sī án-chóaⁿ lâi-kàu chia, sī án-chóaⁿ beh khì Lâm-tó phah pháiⁿ-lâng ê tāi-chì siông-sè kóng hō͘ A-bêng thiaⁿ, iau-chhiáⁿ A-bêng chò-tīn khì. A-bêng kóng: “Góa sī teh tán 1 ê hó chú-kong lâi iau-chhiáⁿ, beh chò kun-su kiù thian-hā bān-bîn bô m̄ tio̍h, m̄-koh he chheh siá kóng chú-kong to̍h ài lâi góa chit-keng chháu-chhù chhiáⁿ góa 3 pái, góa chiah ē-tàng chhut-soaⁿ, nā bô góa to̍h chin sit-khùi!” “Chhut-san lah, chhut-soaⁿ ì-sù bô kāng-khoán!” “Sit-lé sit-lé, góa iû-koh kóng m̄-tio̍h–ah!” “Bô án-ne–lah, góa koh chhiáⁿ lí chia̍h 3 lia̍p chu̍t-bí oân-á, 1 lia̍p chún-chò iau-chhiáⁿ 1 piàn, án-ne ē thong kòe–bô?” A-bêng sûi ìn kóng: “Chú-kong chāi-siōng, siū A-bêng it pài!” “Chiâⁿ hó chiâⁿ hó, án-ne góa to̍h ū phōaⁿ–ā, to-siā lí tah-èng.” A-lông kài hoaⁿ-hí, án-ne koh lâi lō͘–ni̍h ū lâng chò-phōaⁿ, it-tēng ke chin chhù-bī, mā thèng-hó sio-chiàu-èng, a-bú ū kau-tài che oân-á kài iàu-kín, chit-má chiah chai chiah ū-hāu.</font><br><br></p>\n<p><font size=5>Chit mê, 2 ê lâng chhōe tio̍h phōaⁿ, khai-káng chin kú, it-ti̍t kàu goe̍h-niû peh kah koân-koân-koân ê sî-chūn, chiah khì tiū-chháu tui téng-bīn tó–leh, khùn–khì.</font><br><br></p>\n<p><font size=5>Keh-tńg-kang, 2 lâng cheng-sîn, A-lông kóng: “Lán 2 ê lâng beh tàu-tīn khì Lâm-tó, án-ne góa chia ê oân-á bô-kàu thang chia̍h, lán ài khì chhoân kóa mi̍h-kiāⁿ chah–leh, chiah thang chhut-hoat. Lí án-ne sán-pi-pa, mā to̍h chia̍h ho͘ pá chiah ū hoat-tō͘ kiâⁿ hiah hn̄g ê lō͘. Lán chia hū-kīn kám ū siáⁿ-mih só͘-chāi chhōe ū chia̍h-mi̍h?” A-bêng ìn kóng: “Hū-kīn ū khe-á, lán lâi khì khòaⁿ-māi–leh, kám hó? Hoān-sè ē-tàng lia̍h kóa hî!” “Ĕ, ū hî thang lia̍h, lí chăng nah ē iau kah tó tī lō͘-piⁿ?” “Góa to ki-su̍t bái….”</font><br><br></p>\n<p><font size=5>2 lâng khoán-khoán–leh to̍h chhut-mn̂g, lō͘–ni̍h tn̄g tio̍h A-bêng in chhù-piⁿ ê peh–á, peh–á chin hó-lé kā A-bêng sio-chioh-mn̄g: “Khong-bêng, lín pêng-iú lâi chhōe lí chhit-thô o͘h?” A-bêng kháu-khì kài chèng-keng kā peh–á ìn: “Góa kiò A-bêng, mā ē-tàng kiò góa o͘-káu-hiaⁿ, mài kiò góa Khong-bêng, gún chit-má beh khì khe-á piⁿ lia̍h hî.” Hoān-sè sī A-bêng tiāⁿ leh kah chhù-piⁿ keh-piah kóng “Thian-hā bān-bîn” ê tāi-chì, chiah ē khì hông hō chit lō phian-miâ. Peh–á koh ìn: “Hó–lah Khong-bêng, m̄-thang kui kang khut tī chhù tha̍k-chheh tha̍k kah thâu-khak khong-khong, ài ke-kiám-á chhut-mn̂g kiâⁿ-ta̍h, lín lō͘–ni̍h to̍h khah sè-jī–leh.” A-lông chai-iáⁿ Khong-bêng chit ê phian-miâ í-keng hông kiò tiâu–leh-ah, A-bêng khah án-chóaⁿ hoán-khòng mā bô-khah-choa̍h, lóng ke liáu-kang–ê niâ.</font><br><br></p>\n<p><font size=5>2 ê lâng kiâⁿ tī nâ-á lāi, A-lông ba̍k-chiu kim, siòng tio̍h chi̍t-ūi seⁿ kài chē han-chî-hio̍h-á, kā A-bêng kóng: “Khah òaⁿ–leh lán ē-tàng lâi chia ku̍t han-chî.” Lō͘–ni̍h koh khòaⁿ tio̍h ō͘-á hâm kài chē khoán iá-seng ê chhài-se kah kóe-chí, kóng: “Lín chia ē-tàng chia̍h ê mi̍h hiah chē, lí nah ē iau–tio̍h?” A-bêng ìn kóng: “Góa bô hit khoán kò͘ pak-tó͘ ê chheh….” “…Bô-iàu-kín, góa bat, góa kā lí kà.” “Chú-kong to̍h sī chú-kong, ū-kàu gâu, án-ne góa í-āu bián-kiaⁿ-á ē iau–tio̍h-ah!” A-bêng kám-kek kah ba̍k-sái kiōng beh lâu–lo̍h-lâi.</font><br><br></p>\n<p><font size=5>Lâi kàu khe-á piⁿ, A-lông khòaⁿ tio̍h hî-á bē chió, tī chúi–ni̍h siû kah kài chū-chāi, chio̍h-thâu-phāng mā ū bih hê-á, bêng-bêng to̍h ū hiah chē hî-hê thang lia̍h, sī án-chóaⁿ…, oa̍t-thâu ba̍k-chiu kim-kim lia̍h A-bêng khòaⁿ, A-bêng chai-iáⁿ A-lông teh siūⁿ siáⁿ, sè-sè-siaⁿ-á kóng: “Góa…, góa ki-su̍t bái….” A-lông thiaⁿ A-bêng án-ne kóng, seng taⁿ-thâu khòaⁿ thiⁿ, thó͘ chi̍t-kháu tōa-khùi, sòa–lòe chiah chhiò-chhiò-á kā A-bêng kóng: “Bô-iàu-kín, góa kā lí kà…”</font><br><br></p>\n<p><font size=5>A-lông liâu lo̍h-khì chúi–ni̍h, bé-sè khiā chāi, ba̍k-to siang-chhiú gia̍h koân kòe thâu-khak-téng, khut-sè chhiâu hó, to̍h bô koh tín-tāng. Bô jōa kú, ū hî-á siû kàu i to phah ē tio̍h ê só͘-chāi, A-lông chhut-la̍t phut–lòe, chi̍t-bóe hî í-keng kòng–sí, hiat hō͘ A-bêng chheng pak-lāi, koh kiò A-bêng tī hōaⁿ piⁿ khí-hóe hang hî-á, A-lông koh kè-sio̍k lia̍h hî lia̍h kah ū kàu thang chia̍h, to̍h liâu khì chio̍h-á phāng piⁿ lia̍h hê-á. Hê-á tú tio̍h hûi-hiám ē tò-tōaⁿ, ài iōng siang-chhiú khì ûi i ê chêng-āu, tòng tī thâu-chêng hit chhiú nā lia̍h bô, hê-á tò-tōaⁿ ê sî lēng-gōa hit chhiú to̍h ài kā hê-á sa ho͘ tio̍h, ba̍k-chiu ài kim chhiú ài mé, te̍k-pia̍t ài sè-jī–ê sī hê-thâu chiam-chiam ē kâng chha̍k, lia̍h ê sî siuⁿ chhut-la̍t a̍h sī sè-bīn m̄ tio̍h, ē chha̍k kah lâu-hoeh-lâu-tih. Án-ne bô-êng–chi̍t-sî-á mi̍h-kiāⁿ í-keng ū-kàu 2 ê lâng chia̍h, to̍h khì hōaⁿ-téng hâm A-bêng chò-hóe hang chia ê hî-hê. Che hî-hê lóng hiān-lâu-á, so iâm khì hang to̍h sī siāng chán ê chu-bī, iû-kî sī 2 ê lâng lô-tōng liáu pî-thó͘ tng khui, chia̍h kah chin boán-chiok. A-bêng ná o-ló hó-chia̍h ná oàn-thàn kóng: “Góa kan-na chai-iáⁿ thang tha̍k-chheh, kòe-ji̍t iàu-kín ê tāi-chì bat bô-pòaⁿ-hāng, bo̍k-koài khì hông kiò Khong-bêng.” A-lông chhiò-chhiò-á ka ìn kóng: “Bô-iàu-kín–lah, lán koh ū kài chē ki-hōe chò-hóe lâi gián-kiù.” 2 lâng chia̍h-pá liáu-āu, A-lông koh lo̍h-chúi phah hî, kau-tài A-bêng khau lân phòa pêng, chi̍t-pòaⁿ beh chò ian-hî, chi̍t-pòaⁿ pha̍k hî-koaⁿ, thang chah leh lō͘–ni̍h chia̍h. Chia ê tāi-chì bô-êng kàu chi̍t ê khám-chām, ji̍t-thâu í-keng beh lo̍h-soaⁿ, siuⁿ òaⁿ ē bô khoàiⁿ lō͘, in 2 ê lâng hî-á khoán-khoán–leh, to̍h seng tńg-khì chhù. </font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 04 烏狗兄，beh食秫米丸á--無？","url":"/%5Bobject%20Object%5D/alongep04/","content":"<p><a href=\"https://youtu.be/YxMcaPUNJxE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/fce02804-8ca2-4b55-8135-766362e22534\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5wBAN0wZocP7cg5Gc6xgUT\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/L-RPmFfbrCWr3JcaLP\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-04-%E7%83%8F%E7%8B%97%E5%85%84-beh%E9%A3%9F%E7%A7%AB%E7%B1%B3%E4%B8%B8%C3%A1-%E7%84%A1/id1730745763?i=1000649993085\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZmNlMDI4MDQtOGNhMi00YjU1LTgxMzUtNzY2MzYyZTIyNTM0?sa=X&ved=0CAUQkfYCahcKEwiIztufvpKFAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>轉來到厝，詳細kā所聽ê tāi-chì講hō͘ pē-bú聽，堅心beh去南島phah歹人。A婆講：「Che生理人，1 ki嘴hô͘-lùi-lùi，事實kám真正是án-ne？」A郎應講：「伊無tāi無chì kā我騙beh創siáⁿ？」A公koh講：「Che南島路途hiah tiàu-oán，你連隔壁庄to無去–過，beh到南島to̍h盤山過嶺neh，hiah遠ê路途實在hō͘人bē放心！Mài hiah硬khì–lah！」老公婆1人1句，不管án-chóaⁿ ko͘-chiâⁿ，少年人to̍h是少年人，kài chhóng-pōng，beh去to̍h是beh去，sian講to̍h m̄聽。A婆看án-chóaⁿ苦勸lóng無效，想講「Aih，橫直gín-á大漢mā tio̍h ài出外ke行行看看–leh，ke bat kóa tāi-chì。」To̍h講：「好–lah，你nā堅心beh去，mā tio̍h準備好勢chiah出門！」A公–a是tiām-tiām lóng m̄講話…。A婆kā a公hiu–leh，2 ê人to̍h去準備A郎出外beh chah ê行李–ah。</font><br><br></p>\n<p><font size=5>3 kang後天tú phah-phú-á光，A郎行李lóng chhoân好勢，今á日to̍h beh出門，2 ê老公婆tng leh交帶A郎出外ài注意ê tāi-chì。衫á褲kah 1 kóa細項mi̍h用1條大條ê包袱巾á包包–leh做1包。Koh有1 ê草á色ê kha-báng，四角四角，有2條帶á，用雙肩phāiⁿ，頂面koh用o͘色kah白色ê漆，「Ū Bô It」3 ê大字寫kah整齊整齊，a公講che是伊少年ê時四界去賣chu̍t米丸á leh phāiⁿ–ê，內底是in老公婆chit 3日準備好ê chu̍t米丸á，講che丸á kài要緊，吩咐A郎一定ài好禮á對待，iau thang食，koh ē有其他ê路用。A郎問chit ê「Ū Bô It」是siáⁿ-mih意思，a公解說講是「Nā我koh ū teh賣丸á，bô人káⁿ講伊ê丸á是第it」chit lō意思，m̄-koh siuⁿ長，簡單寫「Ū Bô It」代表to̍h好。</font><br><br></p>\n<p><font size=5>A郎kha-báng phāiⁿ–leh，包袱á手the̍h–leh，木刀插tī腰帶，kā pē-bú辭別，人to̍h起行。老公婆m̄甘，phōaⁿ A郎做夥行。A婆是直直交帶出外ài注意ê mê-mê角角，嘴lóng無停睏，a公–a kāng款lóng無講話，kan-na知影thang流目屎，一直送到庄外大路，A郎停脚，請pē-bú mài koh送。3 ê人khiā tī 大路邊繼續話，A婆繼續kā iáu-bē交帶了–ê繼續交帶，交帶soah，準備beh轉厝。Chiah看tio̍h a公koh khiā tī hia m̄走，kan-na流目屎，講：「好–ah-lah！To m̄是leh嫁chŏ͘-kiáⁿ！Gín-á大漢mā是to̍h ài去外口看看–leh！」A公chit時chiah應：「To 5歲niâ，siáⁿ-mih大漢！」 A婆應講：「Án-ne歹看–lah！」Koh kā A郎kóng：「出門在外，不比tī厝，凡事細jī，ài ē-hiáu顧ka-tī！」A公–a ka拖–leh，to̍h ùi厝轉–去。A郎tùi大路行–去。行1-tè-á，koh聽tio̍h lāu-pē tī遠遠ê所在teh喝：「A郎，A郎…。」Ûn-ná鼻頭酸酸目kho͘紅紅，m̄-koh ài去南島phah歹人，kha步khah重mā tio̍h繼續行。自án-ne，A郎ê旅行開始–lo͘h。</font><br><br></p>\n<p><font size=5>A郎直直行，一直行，ùi透早行kah中晝，koh ùi中晝行到beh暗á，nā感覺thiám to̍h tī樹á-ńg下kha歇，精神khah好to̍h koh起行，iau to̍h食pē-bú chhoân ê丸á，一直行kah kiōng beh看無路chiah chhōe 1 ê kah意ê所在過暝，柴火起好，蓆á chhu好，倒–leh準備beh睏。看天頂滿天星金sih-sih，soah開始思念厝–ni̍h ê pē-bú，m̄知in好–無，m̄-koh人iā真thiám，真緊to̍h睏落眠。</font><br><br></p>\n<p><font size=5>第2 kang ûn-ná天光to̍h起行，kāng款行kui日ê路，行kah日頭落山倒–leh beh睏。今á日beh睏ê時kāng款teh sim-būn pē-bú，koh想che路m̄知koh ài行jōa久，to̍h ài chhōe伴做陣行，有人thang做伴，路–ni̍h有人thang開講，路途ē khah輕鬆，mā有人thang sio照顧。</font><br><br></p>\n<p><font size=5>Tē 3 kang，A郎kāng款順大路繼續行，行到1 ê小山崙，peh起lih無jōa久to̍h是樹林á，大路thàng過樹林一直去。A郎講：「Óa，Chia chit tè路有ńg，免pha̍k日，súi–lah！」心內歡喜脚步mā輕鬆。行無jōa久，hiông-hiông聽tio̍h 1 ê軟kauh-kauh ê聲，koh注心ka聽，tang-sî-á是有人teh出聲！「有人–無？Kám是有人？救人o͘h！」A郎聽聲chhiau-chhōe，看tio̍h 1 ê人倒teh khah頭前ê樹á脚teh喝救人。A郎三步做一步行，趕到hit ê人seng-khu邊，問講：「你是án-chóaⁿ？Nah ē倒tī chia？有要緊–無？」生份人應講：「我iau kah無khùi力thang行，你kám有mi̍h-kiāⁿ thang hō͘我止iau？」「有，有，你小等–leh！」A郎緊ùi kha-báng內底the̍h chu̍t米丸á出來ho͘食。「食khah慢–leh，m̄-thang cha̍k–tio̍h，chia有茶thang hō͘你phòe。」茶罐á mā the̍h出來chhāi tī伊邊–á。生分人講1句多謝，丸á緊接過來食，iau過頭–ā，食siuⁿ hiông，mā是食kah cha̍k–tio̍h，1手tǹg胸坎，1手the̍h茶罐á大嘴灌茶。Án-ne連sòa食4，5粒了後，thó͘ 1 kháu大khùi，人mā ke真有氣力，真滿足ê形，嘴笑目笑kā A郎講：「眞ló͘-la̍t，nā m̄是tn̄g tio̍h你來救，凡勢我to̍h iau死tī路邊！請問恩人án-chóaⁿ稱呼？」「免細jī，人kah人互相tàu-saⁿ-kāng是應該，我叫A郎，請問你án-chóaⁿ稱呼？」「我叫A明，in lóng叫我山頂烏狗兄。」</font><br><br></p>\n<hr>\n<br>\n<font size=5>Tńg-lâi kàu chhù, siông-sè kā só͘ thiaⁿ ê tāi-chì kóng hō͘ pē-bú thiaⁿ, kian-sim beh khì Lâm-tó phah pháiⁿ-lâng. A-pô kóng: “Che seng-lí-lâng, 1 ki chhùi hô͘-lùi-lùi, sū-si̍t kám chin-chiàⁿ sī án-ne?” A-lông ìn kóng: “I bô-tāi-bô-chì kā góa phiàn beh chhòng-siáⁿ?” A-kong koh kóng: “Che Lâm-tó lō͘-tô͘ hiah tiàu-oán, lí liân keh-piah chng to bô khì--kóe, beh kàu Lâm-tó to̍h pôaⁿ-soaⁿ-kòe-niá neh, hiah hn̄g ê lō͘-tô͘ si̍t-chāi hō͘ lâng bē hòng-sim! Mài hiah ngē-khì--lah!” Lāu-kong-pô 1 lâng 1 kù, put-koán án-chóaⁿ ko͘-chiâⁿ, siàu-liân-lâng to̍h sī siàu-liân-lâng, kài chhóng-pōng, beh khì to̍h sī beh khì, sian kóng to̍h m̄ thiaⁿ. A-pô khòaⁿ án-chóaⁿ khó͘-khǹg lóng bô-hāu, siūⁿ kóng “Aih, hoâiⁿ-ti̍t gín-á tōa-hàn mā tio̍h ài chhut-gōa ke kiâⁿ-kiâⁿ khòaⁿ-khòaⁿ--leh, ke bat kóa tāi-chì.” To̍h kóng: “Hó--lah, lí nā kian-sim beh khì, mā tio̍h chún-pī hó-sè chiah chhut-mn̂g!” A-kong--a sī tiām-tiām lóng m̄ kóng-ōe.... A-pô kā a-kong hiu--leh, 2 ê lâng to̍h khì chún-pī A-lông chhut-gōa beh chah ê hêng-lí--ah.</font>\n<br><br><p>\n\n<p><font size=5>3 kang āu thiⁿ tú phah-phú-á kng, A-lông hêng-lí lóng chhoân hó-sè, kin-á-ji̍t to̍h beh chhut-mn̂g, 2 ê lāu-kong-pô tng leh kau-tài A-lông chhut-gōa ài chù-ì ê tāi-chì. Saⁿ-á-khò͘ kah 1 kóa sè-hāng-mi̍h iōng 1 tiâu tōa-tiâu ê pau-ho̍k kin-á pau pau–leh chò 1 pau. Koh ū 1 ê chháu-á-sek ê kha-báng, sì-kak sì-kak, ū 2 tiâu tòa-á, iōng siang keng phāiⁿ, téng-bīn koh iōng o͘-sek kah pe̍h-sek ê chhat, “Ū Bô It” 3 ê tōa-jī siá kah chéng-chê chéng-chê, a-kong kóng che sī i siàu-liân ê sî sì-kè khì bē chu̍t-bí oân-á leh phāiⁿ–ê, lāi-té sī in lāu-kong-pô chit 3 ji̍t chún-pī hó ê chu̍t-bí oân-á, kóng che oân-á kài iàu-kín, hoan-hù A-lông it-tēng ài hó-lé-á tùi-thāi, iau thang chia̍h, koh ē ū kî-thaⁿ ê lō͘-iōng. A-lông mn̄g chit ê “Ū Bô It” sī siáⁿ-mih ì-sù, a-kong kái-soeh kóng sī “Nā góa koh ū teh bē oân-á, bô lâng káⁿ kóng i ê oân-á sī tē it” chit lō ì-sù, m̄-koh siuⁿ tn̂g, kán-tan siá “Ū Bô It” tāi-piáu to̍h hó. </font><br><br></p>\n<p><font size=5>A-lông kha-báng phāiⁿ–leh, pau-ho̍k-á chhiú the̍h–leh, ba̍k-to chhah tī io-tòa, kā pē-bú sî-pia̍t, lâng to̍h khí-kiâⁿ. Lāu-kong-pô m̄ kam, phōaⁿ A-lông chò-hóe kiâⁿ. A-pô sī ti̍t-ti̍t kau-tài chhut-gōa ài chù-ì ê mê-mê-kak-kak, chhùi lóng bô thêng-khùn, a-kong–a kāng-khoán lóng bô kóng-ōe, kan-na chai-iáⁿ thang lâu ba̍k-sái, it-ti̍t sàng-kàu chng-gōa tōa-lō͘, A-lông thêng-kha, chhiáⁿ pē-bú mài koh sàng. 3 ê lâng khiā tī tōa-lō͘ piⁿ kè-sio̍k ōe, a-pô kè-sio̍k kā iáu-bē kau-tài liáu–ê kè-sio̍k kau-tài, kau-tài soah, chún-pī beh tńg chhù. Chiah khòaⁿ tio̍h a-kong koh khiā tī hia m̄ cháu, kan-na lâu ba̍k-sái, kóng: “Hó–ah-lah! To̍h m̄ sī leh kè chŏ͘-kiáⁿ! Gín-á tōa-hàn mā sī to̍h ài khì gōa-kháu khòaⁿ-khòaⁿ–leh!” A-kong chit sî chiah ìn: “To 5 hòe niâ, siáⁿ-mih tōa-hàn!” A-pô ìn kóng: “Án-ne pháiⁿ-khòaⁿ–lah!” Koh kā A-lông kóng: “Chhut-mn̂g chāi-gōa, put-pí tī chhù, hoân-sū sè-jī, ài ē-hiáu kò͘ ka-tī!” A-kong–a ka thoa–leh, to̍h ùi chhù tńg–khì. A-lông tùi tōa-lō͘ kiâⁿ–khì. Kiâⁿ 1-tè-á, koh thiaⁿ tio̍h lāu-pē tī hn̄g-hn̄g ê só͘-chāi teh hoah: “A-lông, A-lông….” Ûn-ná phīⁿ-thâu sng-sng ba̍k-kho͘ âng-âng, m̄-koh ài khì Lâm-tó phah pháiⁿ-lâng, kha-pō͘ khah tāng mā tio̍h kè-sio̍k kiâⁿ. Chū án-ne, A-lông ê lú-hêng khai-sí–lo͘h.</font><br><br></p>\n<p><font size=5>A-lông ti̍t-ti̍t kiâⁿ, it-ti̍t kiâⁿ, ùi thàu-chá kiâⁿ kah tiong-tàu, koh ùi tiong-tàu kiâⁿ kàu beh-àm-á, nā kám-kak thiám to̍h tī chhiū-á-ńg ē-kha hioh, cheng-sîn khah hó to̍h koh khí-kiâⁿ, iau to̍h chia̍h pē-bú chhoân ê oân-á, it-ti̍t kiâⁿ kah kiōng beh khòaⁿ bô lō͘ chiah chhōe 1 ê kah-ì ê só͘-chāi kòe-mê, chhâ-hóe khí hó, chhio̍h-á chhu hó, tó–leh chún-pī beh khùn. Khòaⁿ thiⁿ-téng móa-thiⁿ-chhiⁿ kim-sih-sih, soah khai-sí su-liām chhù–ni̍h ê pē-bú, m̄-chai in hó–bô, m̄-koh lâng iā chin thiám, chin kín to̍h khùn lo̍h-bîn.</font><br><br></p>\n<p><font size=5>Tē 2 kang ûn-ná thiⁿ-kng to̍h khí kiâⁿ, kāng-khoán kiâⁿ kui ji̍t ê lō͘, kiâⁿ kah ji̍t-thâu lo̍h-soaⁿ tó–leh beh khùn. Kin-á-ji̍t beh khùn ê sî kāng-khoán teh sim-būn pē-bú, koh siūⁿ che lō͘ m̄ chai koh ài kiâⁿ jōa kú, to̍h ài chhōe phōaⁿ chò-tīn kiâⁿ, ū lâng thang chò-phōaⁿ, lō͘–ni̍h ū lâng thang khai-káng, lō͘-tô͘ ē khah khin-sang, mā ū lâng thang sio chiàu-kò͘.</font><br><br></p>\n<p><font size=5>Tē 3 kang, A-lông kāng-khoán sūn tōa-lō͘ kè-sio̍k kiâⁿ, kiâⁿ kàu 1 ê sió soaⁿ-lūn, peh khí-lih bô jōa kú to̍h sī chhiū-nâ-á, tōa-lō͘ thàng kòe chhiū-nâ it-ti̍t khì. A-lông kóng: “Óa, chia chit tè lō͘ ū ńg, bián pha̍k-ji̍t, súi–lah!” Sim-lāi hoaⁿ-hí kha-pō͘ mā khin-sang. Kiâⁿ bô jōa kú, hiông-hiông thiaⁿ tio̍h 1 ê nńg-kauh-kauh ê siaⁿ, koh chù-sim ka thiaⁿ, tang-sî-á sī ū lâng teh chhut siaⁿ! “Ū lâng–bô? Kám sī ū lâng? Kiù lâng o͘h!” A-lông thiaⁿ siaⁿ chhiau-chhōe, khòaⁿ tio̍h 1 ê lâng tó teh khah thâu-chêng ê chhiū-á-kha teh hoah kiù-lâng. A-lông 3 pō͘ chò 1 pō͘ kiâⁿ, kóaⁿ kàu hit ê lâng seng-khu piⁿ, mn̄g kóng: “Lí sī án-chóaⁿ? Nah ē tó tī chia? Ū iàu-kín–bô?” Chheⁿ-hūn-lâng ìn kóng: “Góa iau kah bô khùi-la̍t thang kiâⁿ, lí kám ū mi̍h-kiāⁿ thang hō͘ góa chí-iau?” “Ū, ū, lí sió-tán–leh!” A-lông kín ùi kha-báng lāi-té the̍h chu̍t-bí oân-á chhut-lâi ho͘ chia̍h. “Chia̍h khah bān–leh, m̄-thang cha̍k–tio̍h, chia ū tê thang hō͘ lí phòe.” Tê-koàn-á mā the̍h chhut-lâi chhāi tī i piⁿ–á. Chheⁿ-hūn-lâng kóng 1 kù to-siā, oân-á kín chiap kòe-lâi chia̍h, iau kòe thâu–ā, chia̍h siuⁿ hiông, mā sī chia̍h kah cha̍k–tio̍h, 1 chhiú tǹg heng-khám, 1 chhiú the̍h tê-koàn-á tōa-chhùi koàn tê. Án-ne liân-sòa chia̍h 4, 5 lia̍p liáu-āu, thó͘ 1 kháu tōa-khùi, lâng mā ke chin ū khùi-la̍t, chin boán-chiok ê hêng, chhùi-chhiò-ba̍k-chhiò kā A-lông kóng: “Chin ló͘-la̍t, nā m̄ sī tn̄g tio̍h lí lâi kiù, hoān-sè góa to̍h iau sí tī lō͘-piⁿ! Chhiáⁿ-mn̄g un-jîn án-chóaⁿ chheng-ho͘?” “Bián sè-jī–lah, lâng kah lâng hō͘-siōng tàu-saⁿ-kāng sī èng-kai, góa kiò A-lông, chhiáⁿ-mn̄g lí án-chóaⁿ chheng-ho͘?” “Góa kiò A-bêng, in lóng kiò góa soaⁿ-téng o͘-káu-hiaⁿ.”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 06 鳳凰酒樓！妳敢是天頂ê仙女？","url":"/%5Bobject%20Object%5D/alongep06/","content":"<p><a href=\"https://youtu.be/bXb3WXz3Bmk\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/3094aa1c-5055-4dc8-b3ef-c6e9345157ad\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1mMlzn8YiPxwzpPzi0qCfO\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/GtvLo5baXPlN0DHEie\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-06-%E9%B3%B3%E5%87%B0%E9%85%92%E6%A8%93-%E5%A6%B3%E6%95%A2%E6%98%AF%E5%A4%A9%E9%A0%82%C3%AA%E4%BB%99%E5%A5%B3/id1730745763?i=1000651418515\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/MzA5NGFhMWMtNTA1NS00ZGM4LWIzZWYtYzZlOTM0NTE1N2Fk?sa=X&ved=0CAUQkfYCahcKEwjgrvKUn7iFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>隔轉kang chái起，A郎去chhò 3 ki竹篙，2 ki直直chhah土脚，另外1 ki lia̍h橫雙頭kah chhah好ê竹篙尾pa̍k做夥，做1 ê架á beh pha̍k魚干，pa̍k好to̍h chio A明做夥kā chăng iáu-bē pha̍k好ê魚á吊起來繼續pha̍k，bú soah in to̍h去借鋤頭kah láng-á，家私chhoân便to̍h直直去到chăng已經siòng好ê所在ku̍t番薯kah芋á，收成koh bē-bái，看看–leh數量有夠–ah，2人to̍h oat去溪á邊beh kā芋á kah番薯頂koân ê土沙洗ho͘清氣。A明想tio̍h chăng hang ê魚kah蝦，嘴nōa iû-koh開始吞bē lī，chŏaⁿ chio A郎今á日繼續辦phá-thih。A郎mā歡喜應好。Chit遍to̍h免koh ke吩咐，2人分工khang-khòe做tio̍h súi koh緊。無閒到2人lóng坐tī火邊teh hang ê時，A郎講：「咱the̍h kóa番薯kah芋á來pû，kài好食–ō͘！」Koh kā A明教講ài án-chóaⁿ處理。食kah七八分飽，A郎koh落去溪–ni̍h ke lia̍h kóa魚，kā A明講：「Lín厝邊隔壁lóng kài親切，mā真照顧–你，咱ke lia̍h kóa轉來送–in。」Lia̍h kah有夠額，先lóng khǹg做堆，這chūn芋á kah番薯mā差不多beh pû好–ah ，to̍h招A明做夥去用柴枝á ka thà–出-來，等khah涼–leh，A郎kā番薯peh–開，黃gìm-gìm，phang-kòng-kòng koh chhèng-ian，pû kah tú-tú-á好，有夠好食款。Tu 1 koe̍h hō͘ A明，A明早to̍h看kah目睭chheⁿ-gìn-gìn，sa tio̍h番薯，tòng bē tiâu to̍h大嘴kā–lòe，soah去ho͘燙tio̍h嘴kho͘，m̄-koh猶原sī ná hoah燒ná pō͘，吞落喉了後o-ló講：「Phang-kòng-kòng！甜but-but！我m̄-bat食過chiah好食ê番薯！」。A郎講：「Mài tio̍h急，khah ûn-á食–leh，咱pû bē少neh，koh有kài chē！」「Mā ē-tàng sám 1-sut-á鹽，食–khài koh jú甜，芋á mā kāng款ŏ͘！」A郎嘴ná講ná tu 1 koe̍h芋á hō͘ A明。番薯sang，芋á khiū，2 ê人有食福，心內感謝天地恩賜，hō͘ in有thang食kah hiah chheⁿ-chhau。Sòa–lòe 2人魚á thâi好勢，láng-á phāiⁿ–leh，koh khì林á內bán kóa果子，to̍h ùi庄–ni̍h轉–去-ah。</font><br><br></p>\n<p><font size=5>到厝了後，in 2人kā beh chah tī路–ni̍h食ê食mi̍h khǹg好勢，kā chhoân好beh hēng ê mi̍h-kiāⁿ kah beh還–人ê家私the̍h–leh，庄–ni̍h家家戶戶去hēng，感謝ta̍k-ke照顧，mā拜托ta̍k-ke tī A明出外ê時tàu看顧A明in tau，tāi-chì辦soah，to̍h轉厝款bîn-á-chài旅行欠用ê食–ê kah用–ê，款好ê時月娘已經peh kah koăn-koân，2 ê人去the tī稻草堆，真緊to̍h睏kah m̄知影人。</font><br><br></p>\n<p><font size=5>Keh kang chái時2人行李kōaⁿ–leh beh起行，A明ê嘴鬚已經khau–起-來，chit 2日tī溪邊食真好，氣色mā ke真好，無chhiūⁿ進前án-ne白chhang-chhang，看tio̍h ke少年kúi-nā歲，長phàu洗–過mā變kah新chhak-chhak，轉換心情beh面對新ê挑戰。出kàu門外，chiah看tio̍h厝邊隔壁lóng來sio送，2人歡喜kā ta̍k-ke seh多謝講再會了後，to̍h開始2人新ê路途。2 ê人日–時行，暗時歇，kìⁿ山盤山，kìⁿ溪liâu水，路–ni̍h互相扶持tàu-saⁿ-kāng，2人做伴，講話開講，路途變kah kài輕鬆。一直到tē四日暗時起火beh煮食ê時，A明kā A郎講：「主公，咱chah出來食ê mi̍h差不多beh食了–ah neh！」A郎應講：「好，nā咱bîn-á-chài lóng無tú tio̍h庄社，咱to̍h koh停落來chhōe食mi̍h。咱e-àm mài káng siuⁿ òaⁿ，bîn-á日ài行山路，ē khah thiám。Koh有–lah，kā你講叫我A郎to̍h好，mài koh叫主公，我to̍h m̄是做官–ê，真正聽bē慣勢–lah！」A明應：「好–lah，主公！」A郎暗想「Aih，隨在–伊-lah…，sian講to̍h m̄聽！」2人暗頓食飽，thiⁿ kóa火柴，早早to̍h睏–ah。</font><br><br></p>\n<p><font size=5>隔轉kang，行kah過晝，已經是落山ê路，2人行出樹林á，看tio̍h落山了後，koh行無kài遠ê路，to̍h是1 ê kài大ê庄á頭，2人歡喜，速度mā ke chin mé，行kàu暗頭á，已經入庄。2 ê人lóng是tī kài草地ê所在大漢，m̄-bat看過chiah鬧熱ê所在，四界lóng是人，來來去去，行路kài緊，m̄知是趕beh赴去tó位。店kài chē，生理勻á真ka-ia̍h，倚去ka看，leh賣ê mi̍h-kiāⁿ比進前去庄–ni̍h喝lin-long–ê，koh khah新，koh khah chē，koh khah趣味。2 ê人看kah嘴á開開人gāng-gāng，1間看了sòa後間。簡單講to̍h是2 ê庄腳sông去到大都市，項項hòⁿ玄，件件心適。行–leh行–leh，鼻tio̍h飯菜phang，2 ê人四界siòng，看tio̍h頭前1間賣chia̍h-si̍t–ê，凡勢氣味to̍h是ùi hia來，khăng-páng紅底金字四字大字寫「鳳凰酒樓」。A明講：「Che氣味chiaⁿ實kài phang，咱入來食看māi好–無？」A郎確實mā iau kah，應講：「我mā已經kài iau，無咱to̍h chia食暗頓好–ah。」</font><br><br></p>\n<p><font size=5>2 ê人入去到酒樓內底，chhōe 1塊桌á to̍h坐–leh，走桌–ê sûi來招呼，問beh食siáⁿ，in 2 ê m̄-bat來過chit款所在，to̍h請走桌–ê安排，無jōa久，菜to̍h 1 chhut 1 chhut phâng到位，ta̍k chhut lóng是m̄-bat看–過ê手路菜，好看頭koh好滋味。2 ê人tī無停，嘴mā無停，一直食kah飽thong-thong真滿足ê時，chiah請走桌–ê來算賬。「真多謝！Án-ne lóng-chóng是103 kho͘，優待算lín 100 kho͘ to̍h好。」Taⁿ害–ā，聽tio̍h價siàu soah gāng–去，2 ê人褲袋á jîm半po͘，A郎5 kho͘，A明8 kho͘，2 ê人tàu-tàu–leh，總–ê共–ê mā chiah 13 kho͘，chit聲慘–ah，2 ê人m̄知價siàu koh無先問，mā無想tio̍h chiah高級ê料理價siàu自然mā ē kài高級。Tāi-chì to̍h到chia來–ā，一直kek tiām-tiām mā m̄是頭路，A明先開嘴：「Goán kan-na有13 kho͘…。」Chit時走桌–ê面á kāng款笑笑，講：「2位人客請sió坐–1-ē，我請雉雞姊–á來處理。」無jōa久to̍h看tio̍h 1 ê豔iá ê查某人行óa–來。查某人穿1 su真合su ê無手ńg洋裝，khóng色–ê，衫頂面koh用線繡1隻真súi ê雉雞，A郎in 2人m̄-bat看過chiah súi ê女性，目睭大大lúi，嘴唇點紅紅，2人準講是仙女落凡塵，戇神戇神目睭chu-chu-siòng，嘴á開開，神魂lóng hông勾–去。</font><br><br></p>\n<hr>\n<br>\n<font size=5>Keh-tńg-kang chái-khí, A-lông khì chhò 3 ki tek-ko, 2 ki ti̍t-ti̍t chhah thô͘-kha, lēng-gōa 1 ki lia̍h-hoâiⁿ siang-thâu kah chhah hó ê tek-ko-bóe pa̍k chò-hóe, chò 1 ê kè-á beh pha̍k hî-koaⁿ, pa̍k hó to̍h chio A-bêng chò-hóe kā chăng iáu-bē pha̍k hó ê hî-á tiàu-khí-lâi kè-sio̍k pha̍k, bú soah in to̍h khì chioh tî-thâu kah láng-á, ke-si chhoân piān to̍h ti̍t-ti̍t khì-kàu chăng í-keng siòng hó ê só͘-chāi ku̍t han-chî kah ō͘-á, siu-sêng koh bē-bái, khòaⁿ-khòaⁿ--leh sò͘-liōng ū-kàu--ah, 2 lâng to̍h oat khì khe-á piⁿ beh kā ō͘-á kah han-chî téng-koân ê thô͘-soa sé ho͘ chheng-khì. A-bêng siūⁿ tio̍h chăng hang ê hî kah hê, chhùi-nōa iû-koh khai-sí thun bē lī, chŏaⁿ chio A-lông kin-á-ji̍t kè-sio̍k pān phá-thih. A-lông mā hoaⁿ-hí ìn hó. Chit piàn to̍h bián koh ke hoan-hù, 2 ê lâng hun-kang khang-khòe chò tio̍h súi koh kín. Bô-êng kàu 2 lâng lóng chē tī hóe piⁿ teh hang ê sî, A-lông kóng: “Lán the̍h kóa han-chî kah ō͘-á lâi pû, kài hó-chia̍h--ō͘!” Koh kā A-bêng kà kóng ài án-chóaⁿ chhú-lí. Chia̍h kah chhit peh hun pá, A-lông koh lo̍h-khì khe--ni̍h ke lia̍h kóa hî, kā A-bêng kóng: “Lín chhù-piⁿ-keh-piah lóng kài chhin-chhiat, mā chin chiàu-kò͘--lí, lán ke lia̍h kóa tńg-lâi sàng--in.” Lia̍h kah ū-kàu-gia̍h, seng lóng khǹg chò-tui, chit-chūn ō͘-á kah han-chî mā chha-put-to beh pû hó-ah, to̍h chio A-bêng chò-hóe khì iōng chhâ-ki-á ka thà--chhut-lâi, tán khah liâng--leh, A-lông kā han-chî peh--khui, n̂g-gìm-gìm, phang-kòng-kòng koh chhèng-ian, pû kah tú-tú-á hó, ū-kàu hó-chia̍h khoán. Tu 1 koe̍h hō͘ A-bêng, A-bêng chá to̍h khòaⁿ kah ba̍k-chiu chheⁿ-gìn-gìn, sa tio̍h han-chî, tòng bē tiâu to̍h tōa-chhùi kā--lòe, soah khì ho͘ thǹg tio̍h chhùi-kho͘,  m̄-koh iû-goân sī ná hoah sio ná pō͘, thun lo̍h âu liáu-āu o-ló kóng: “Phang-kòng-kòng! Tiⁿ-but-but! Góa m̄-bat chia̍h kòe chiah hó-chia̍h ê han-chî!” A-lông kóng: “Mài tio̍h kip, khah ûn-á chia̍h--leh, lán pû bē-chió neh, koh ū kài chē!” “Mā ē-tàng sám chi̍t-sut-á iâm, chia̍h--khài koh jú tiⁿ, ō͘-á mā kāng-khoán ŏ͘!” A-lông chhùi ná kóng ná tu 1 koe̍h ō͘-á hō͘ A-bêng. Han-chî sang, ō͘-á khiū, 2 ê lâng ū chia̍h-hok, sim-lāi kám-siā thiⁿ-tē un-sù, hō͘ in ū thang chia̍h kah hiah chheⁿ-chhau. Sòa--lòe 2 lâng hî-á thâi hó-sè, láng-á phāiⁿ--leh, koh khì nâ-á-lāi bán kóa kóe-chí, to̍h ùi chng--ni̍h tńg--khì-ah. </font>\n<br><br><p>\n\n<p><font size=5>Kàu chhù liáu-āu, in 2 lâng kā beh chah tī lō͘–ni̍h chia̍h ê chia̍h-mi̍h khǹg hó-sè, kā chhoân hó beh hēng ê mi̍h-kiāⁿ kah beh hêng–lâng ê ke-si the̍h–leh, chng–ni̍h ke-ke-hō͘-hō͘ khì hēng, kám-siā ta̍k-ke chiàu-kò͘, mā pài-thok ta̍k-ke tī A-bêng chhut-gōa ê sî tàu khòaⁿ-kò͘ A-bêng in tau, tāi-chì pān soah, to̍h tńg-chhù khoán bîn-á-chài lú-hêng khiàm-ēng ê chia̍h–ê kah ēng–ê, khoán hó ê sî goe̍h-niû í-keng peh kah koăn-koân, 2 ê lâng khì the tī tiū-chháu-tui, chin kín to̍h khùn kah m̄ chai-iáⁿ lâng. </font><br><br></p>\n<p><font size=5>Keh kang chái-sî 2 lâng hêng-lí kōaⁿ–leh beh khí-kiâⁿ, A-bêng ê chhùi-chhiu í-keng khau–khí-lâi, chit 2 ji̍t tī khe piⁿ chia̍h chin-hó, khì-sek mā ke chin-hó, bô chhiūⁿ chìn-chêng án-ne pe̍h-chhang-chhang, khòaⁿ tio̍h ke siàu-liân kúi-nā hòe, tn̂g-phàu sé–kòe mā piàn kah sin-chhak-chhak, choán-ōaⁿ sim-chêng beh bīn-tùi sin ê thiau-chiàn. Chhut kàu mn̂g-gōa, chiah khòaⁿ tio̍h chhù-piⁿ-keh-piah lóng lâi sio-sàng, 2 lâng hoaⁿ-hí kā ta̍k-ke seh to-siā kóng chài-hōe liáu-āu, to̍h khai-sí 2 lâng sin ê lō͘-tô͘. 2 ê lâng ji̍t–sî kiâⁿ, àm-sî hioh, kìⁿ soaⁿ pôaⁿ soaⁿ, kìⁿ khe liâu-chúi, lō͘–ni̍h hō͘-siōng hû-chhî tàu-saⁿ-kāng, 2 lâng chò-phōaⁿ, kóng-ōe khai-káng, lō͘-tô͘ piàn kah kài khin-sang. It-ti̍t kàu tē 4 ji̍t àm-sî khí-hóe beh chú-chia̍h ê sî, A-bêng kā A-lông kóng: “Chú-kong, lán chah chhut-lâi chia̍h ê mi̍h chha-put-to beh chia̍h liáu–ah neh!” A-lông ìn kóng: “Hó, nā lán bîn-á-chài lóng bô tú tio̍h chng-siā, lán to̍h koh thêng-lo̍h-lâi chhōe chia̍h-mi̍h. Lán e-àm mài káng siuⁿ òaⁿ, bîn-á-ji̍t ài kiâⁿ soaⁿ-lō͘, ē khah thiám. Koh ū–lah, kā lí kóng kiò góa A-lông to̍h hó, mài koh kiò chú-kong, góa to̍h m̄ sī chò-koaⁿ–ê, chin-chiàⁿ thiaⁿ bē koàn-sì–lah!” A-bêng ìn kóng: “Hó–lah, chú-kong!” A-lông àm-siūⁿ “Aih, sûi-chāi–i-lah…, sian kóng to̍h m̄ thiaⁿ!” 2 lâng àm-tǹg chia̍h-pá, thiⁿ kóa hóe-chhâ, chá-chá to̍h khùn–ah. </font><br><br></p>\n<p><font size=5>Keh-tńg-kang, kiâⁿ kah kòe tàu, í-keng sī lo̍h-soaⁿ ê lō͘, 2 lâng kiâⁿ chhut chhiū-nâ-á, khòaⁿ tio̍h lo̍h-soaⁿ liáu-āu, koh kiâⁿ bô kài hn̄g ê lō͘, to̍h sī 1 ê kài tōa ê chng-á-thâu, 2 lâng hoaⁿ-hí, sok-tō͘ mā ke chin mé, kiâⁿ kàu àm-thâu-á, í-keng ji̍p chng. 2 ê lâng lóng sī tī kài chháu-tē ê só͘-chāi tōa-hàn, m̄-bat khòaⁿ kòe chiah lāu-jia̍t ê só͘-chāi, sì-kè lóng sī lâng, lâi-lâi-khì-khì, kiâⁿ-lō͘ kài kín, m̄-chai sī kóaⁿ beh hù khì tó-ūi. Tiàm kài chē, seng-lí ûn-á chin ka-ia̍h, óa khì ka khòaⁿ, leh bē ê mi̍h-kiāⁿ pí chìn-chêng khì chng–ni̍h hoah-lin-long–ê, koh khah sin, koh khah chē, koh khah chhù-bī. 2 ê lâng khòaⁿ kah chhùi-á khui-khui lâng gāng-gāng, 1 keng khòaⁿ liáu sòa āu-keng. Kán-tan kóng to̍h sī 2 ê chng-kha-sông khì kàu tōa to-chhī, hāng-hāng hòⁿ-hiân, kiāⁿ-kiāⁿ sim-sek. Kiâⁿ–leh kiâⁿ–leh, phīⁿ tio̍h pn̄g-chhài phang, 2 ê lâng sì-kè siòng, khòaⁿ tio̍h thâu-chêng 1 keng bē chia̍h-si̍t–ê, hoān-sè khì-bī to̍h sī ùi hia lâi, khăng-páng âng-té kim-jī 4 jī tōa jī siá “Hōng-hông Chiú-lâu”. A-bêng kóng: “Che khì-bī chiaⁿ-si̍t kài phang, lán ji̍p-lâi chia̍h khòaⁿ-māi hó–bô?” A-lông khak-si̍t mā iau kah, ìn kóng: “Góa mā í-keng kài iau, bô lán to̍h chia chia̍h àm-tǹg hó–ah.”</font><br><br></p>\n<p><font size=5>2 ê lâng ji̍p-khì kàu chiú-lâu lāi-té, chhōe 1 tè toh-á to̍h chē–leh, cháu-toh–ê sûi lâi chio-ho͘, mn̄g beh chia̍h siáⁿ, in 2 ê m̄-bat lâi-kòe chit khoán só͘-chāi, to̍h chhiáⁿ cháu-toh–ê an-pâi, bô-jōa-kú, chhài to̍h 1 chhut 1 chhut phâng kàu-ūi, ta̍k chhut lóng sī m̄-bat khòaⁿ–kòe ê chhiú-lō͘-chhài, hó khòaⁿ-thâu koh hó chu-bī. 2 ê lâng tī bô-thêng, chhùi mā bô-thêng, it-ti̍t chia̍h kah pá-thong-thong chin boán-chiok ê sî, chiah chhiáⁿ cháu-toh–ê lâi sǹg-siàu. “Chin to-siā! Án-ne lóng-chóng sī 103 kho͘, iu-thāi sǹg lín 100 kho͘ to̍h hó.” Taⁿ hāi–ā, thiaⁿ tio̍h kè-siàu soah gāng–khì, 2 ê lâng khò͘-tē-á jîm pòaⁿ-po͘, A-lông 5 kho͘, A-bêng 8 kho͘, 2 ê lâng tàu-tàu–leh, chóng–ê kiōng–ê mā chiah 13 kho͘, chit siaⁿ chhám–ah, 2 ê lâng m̄-chai kè-siàu koh bô seng mn̄g, mā bô siūⁿ tio̍h chiah ko-kip ê liāu-lí kè-siàu chū-jiân mā ē kài ko-kip. Tāi-chì to̍h kàu chia lâi–ā, it-ti̍t kek tiām-tiām mā m̄-sī thâu-lō͘, A-bêng seng khui-chhùi: “Goán kan-na ū 13 kho͘….” Chit sî cháu-toh–ê bīn-á kāng-khoán chhiò-chhiò, kóng: “2 ūi lâng-kheh chhiáⁿ sió chē–1-ē, góa chhiáⁿ Thī-ke-ché–á lâi chhú-lí.” Bô-jōa-kú to̍h khòaⁿ tio̍h 1 ê iām-iá ê cha-bó͘-lâng kiâⁿ óa–lâi. Cha-bó͘-lâng chhēng 1 su chin ha̍h-su ê bô chhiú-ńg iûⁿ-chong, khóng-sek–ê, saⁿ téng-bīn koh iōng sòaⁿ siù 1 chiah chin-súi ê thī-ke, A-lông in 2 lâng m̄-bat khòaⁿ kòe chiah súi ê lú-sèng, ba̍k-chiu tōa-tōa lúi, chhùi-tûn tiám âng-âng, 2 lâng chún-kóng sī sian-lú lo̍h hoân-tîn, gōng-sîn gōng-sîn ba̍k-chiu chu-chu-siòng, chhùi-á khui-khui, sîn-hûn lóng hông kau–khì. </font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 07 雉雞姊，行李毋通chah siuⁿ濟！","url":"/%5Bobject%20Object%5D/alongep07/","content":"<p><a href=\"https://youtu.be/xCcz7tcA5n8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/46380590-da3c-40e6-8045-42537757794b\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5RosX5hJp01BTaB0WuXprs\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/5Y8wzFR-1MdCLklwtc\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-07-%E9%9B%89%E9%9B%9E%E5%A7%8A-%E8%A1%8C%E6%9D%8E%E6%AF%8B%E9%80%9Achah-siu%E2%81%BF%E6%BF%9F/id1730745763?i=1000652138368\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NDYzODA1OTAtZGEzYy00MGU2LTgwNDUtNDI1Mzc3NTc3OTRi?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>查某人行到桌á邊，手–ni̍h ê薰吹ùi桌頂輕輕á khà–1-ē，A郎in 2人chiah hiông-hiông回魂，知影ài注心聽人講話。Chit時查某人講：「聽講lín 2 ê無錢thang la̍p siàu？」Tang-sî-á chit ê查某人to̍h是雉雞姊，A郎in 2人趕緊khiā–起-來，A郎tāi先hōe失禮講：「雉雞姊，真失禮，goán食mi̍h-kiāⁿ進前無先探聽行情，食飽了後chiah知影goán錢無夠thang la̍p，a̍h是講，goán kha-báng內底koh有1 kóa ian魚kah chu̍t米丸á，kám ē-tàng the̍h來chhē-siàu？」應講：「Goán開店做生理to̍h是beh thàn錢，bē-tàng hō͘ lín the̍h mi̍h來tú siàu。」A明接落去講：「Kám ē-tàng拜托雉雞姊手紗giâ koân-koân，hō͘ gún機會，看有siáⁿ-mih辦法thang處理？Gún實在m̄知ē食kah hiah chē錢！」Che雉雞姊thó͘ 1口大khùi，薰吹the̍h起來pok–2-嘴，lia̍h A郎斟酌siòng–1-ē，koh lia̍h A明斟酌siòng–1-ē，想想–leh講：「Chit lō tāi-chì mā m̄是無thang參詳lah！Goán酒樓本底to̍h是庄á內siāng出名，用料實在，煮食ê手路mā kài要求，價siàu貴是應當。我看lín 2 ê是古意人，mā真誠意beh處理，無lín tī chia做工tú siàu，1 kang 1 ê人工錢10 kho͘，做5 kang tú好100，án-ne lín看好–無？」A郎in 2人mā無thang kéng，隨時to̍h應好。雉雞姊oa̍t頭叫走桌–ê來，吩咐講：「順祥–ā，Chit 2 ê人ùi今á日開始，ài tī咱chia做工tú siàu，你chhōa in去長工房kā行李hē–leh，有siáⁿ ē-tàng吩咐in做–ê，to̍h叫in去做，三頓kah咱ê脚手做夥食，其他ê tāi-chì交hō͘你phah派to̍h好。」自án-ne，A郎in 2人soah無張持變做做工á人。</font><br><br></p>\n<p><font size=5>酒樓生理ka-ia̍h，in 2人ài一直無閒到半暝chiah有thang歇睏，睏是tī長工房，土脚蓆á chhu–leh to̍h thèng-hó睏，2人準備beh睏ê時，A明講：「主公，m̄知tī chia做khang-khòe hiah thiám，外口人客歡喜teh用酒菜，咱tī內底piàⁿ kah汗流sám滴，chông起chông落，1時mā無thang停睏！」A郎應講：「有影，chín chiah知影外口ê人客ē-tàng hiah享受，lóng是ài有後場hiah chē人認真phah拚tàu支援，chiah有才調提供hiah好ê服務，in貴是貴tio̍h有道理，kan-na脚手to̍h chhiàⁿ kah hiah chē–ā，tio̍h–無？」A明koh應：「咱chiah phah拚，lóng是為tio̍h天下萬民lah！」「M̄是！咱是lak袋á袋磅子，去hông吊猴！」A郎無ka thuh臭心內實在bē爽快。</font><br><br></p>\n<p><font size=5>To̍h án-ne，in 2 ê人sòa–落-來ê 5 kang做人ê雜差á，破柴擔水，添柴顧火，洗菜切料，phâng菜款桌面，便nā順祥交帶，in to̍h做，脚手mé-lia̍h無拖砂，透早piàⁿ kah透暗。</font><br><br></p>\n<p><font size=5>第5 kang暗時，siōng尾1桌人客kiat-siàu了後，雉雞姊kā in 2 ê叫去伊ê辦公廳，好禮á請in坐–leh，泡茶請in lim，講：「Chit 5 kang，lín ê表現我lóng看在眼內，順祥mā o-ló lín真骨力，好chhe-kah，是好kha-siàu，我當初無看m̄ tio̍h，lín真正是古意人，我有leh想kóng beh留lín 2 ê落來做長工，khang-khòe ê內容咱ē-tàng ta̍uh-ta̍uh-á參詳，m̄知lín kám有意願留–落-來？」A明sûi應講：「我kah主公是為tio̍h天下萬民teh phah拚，gún koh有要緊ê tāi-chì ài做，你kám知影nā beh hō͘ ta̍k人lóng好gia̍h，lóng有飯thang食，頭起先to̍h ài…」Chit時A郎知影A明ê症頭koh beh giâ–起-來，趕緊插話，kā beh去南島phah歹人ê tāi-chì詳細講hō͘雉雞姊聽，便nā tú-tio̍h聽無清楚ê所在，雉雞姊koh ē繼續問kah lóng-chóng了解，對A郎in ê故事真有趣味ê款。3 ê人講kah心花tng開ê時，A郎mā kā厝–ni̍h chah–來ê chu̍t米丸á the̍h出來請雉雞姊食，雉雞姊食–tio̍h，o-ló kah ē tak舌，講：「無食m̄知影，食–tio̍h chiah知chán，kám ē-tàng kā goán教beh án-chóaⁿ做，che絕對ē-tàng當做鳳凰酒樓ê特產來賣！」A郎應講：「有四種口味ŏ͘！」A郎mā知影雉雞姊對in bē-bái，無kā in送官府，koh hō͘ in有機會thang做工還siàu，人kah人lóng ài互相，好來好去，to̍h kā做法詳細講hō͘雉雞知，mā無藏步，鋩鋩角角lóng詳細交帶。雉雞mā kā做法1步1步詳細抄–落-來，聽無真–ê koh斟酌問，筆記做好，叫順祥來，吩咐chit 2 kang叫總舖師照筆記做看māi，nā順sī，to̍h當做新產品鼓舞人客來交關。Koh kā A郎講，nā新產品pháng ē行，顧問費絕對bē chhìn-chhái。Hit暝3 ê人káng kah真投機，一直到真òaⁿ chiah soah鼓歇睏。</font><br><br></p>\n<p><font size=5>隔轉kang，A郎in早頓食了tng leh款行李準備beh起行ê時，雉雞姊來chhōe–in，面á素素mā無點胭脂，穿–ê mā m̄是in慣勢看–tio̍h ê hit niá khóng色洋裝，換做穿1領白色ê kah-á kah笑青色ê長褲，A明感覺奇怪，問講：「雉雞姊，你nah ē穿án-ne？Kám是今á日歇睏無beh顧店？」雉雞姊應講：「Chăng hâm lín 2 ê講話講kah kài投機，mā感覺lín beh做ê tāi-chì kài有意義，我決定beh chham lín做夥去！」A郎問講：「Án-ne你店beh án-chóaⁿ？」應講：「順祥tī chia做kài久–ah，人頂真koh老實，店交hō͘伊hōaⁿ應當是無siáⁿ問題。」A郎滾sńg笑講：「Án-ne hit kóa為tio̍h beh來看–你，ta̍k遍 –入-來lóng kan-na叫1項菜ê老主顧一定ē kài失望。」雉雞姊應講：「In lóng是好人客–lah，lóng kài斯文kài紳士，而且goán chiah-nī用心煮食，款待人客，相信in ē繼續來捧場chiah tio̍h。行lah！咱做陣去灶脚款kóa食mi̍h，thang tī路–ni̍h食。」</font><br><br></p>\n<p><font size=5>3 ê人去到灶脚，雉雞姊吩咐東吩咐西，che a̍h beh the̍h，he a̍h to̍h chah，路尾3 ê人ê行李soah變kah kui大堆，A郎kah A明有建議講mài chah hiah chē，雉雞姊真堅持，講：「Goán查某–ê無chhiūⁿ lín查埔–ê hiah chhìn-chhái，goán做tāi-chì khah幼路，本底出門to̍h ài chhoân khah chē mi̍h-kiāⁿ。」Koh kā in 2 ê查埔–ê拜托kiam ko͘-chiâⁿ。2 ê少年家nah ē kham-tit美女án-ne拜托kiam sai-nai，尾–á 2 ê人lóng ke tàu phāiⁿ chin chē mi̍h-kiāⁿ，mā為tio̍h án-ne ke舞kui半po͘，一直到中晝食飽，3 ê人chiah出發，大包細包tùi大路繼續行–落-去。</font><br><br></p>\n<hr>\n<br>\n<font size=5>Cha-bó͘-lâng kiâⁿ kàu toh-á piⁿ, chhiú--ni̍h ê hun-chhoe ùi toh-téng khin-khin-á khà--1-ē, A-lông in 2 lâng chiah hiông-hiông hôe-hûn, chai-iáⁿ ài chù-sim thiaⁿ lâng kóng ōe. Chit sî cha-bó͘-lâng kóng: “Thiaⁿ kóng lín 2 ê bô-chîⁿ thang la̍p siàu?” Tang-sî-á chit ê cha-bó͘-lâng to̍h sī Thī-ke-ché. A-lông in 2 lâng kóaⁿ-kín khiā--khí-lâi, A-lông tāi-seng hōe-sit-lé kóng: “Thī-ke-ché, chin sit-lé, goán chia̍h mi̍h-kiāⁿ chìn-chêng bô seng thàm-thiaⁿ hâng-chêng, chia̍h-pá liáu-āu chiah chai-iáⁿ goán chîⁿ bô-kàu thang la̍p, a̍h-sī kóng, goán kha-báng lāi-té koh ū 1-kóa ian-hî kah chu̍t-bí-oân-á, kám ē-tàng the̍h lâi chhē-siàu?” Ìn kóng: “Goán khui-tiàm chò seng-lí to̍h sī beh thàn-chîⁿ, bē-tàng hō͘ lín the̍h mi̍h lâi tú siàu.” A-bêng chiap-lo̍h-khì kóng: “Kám ē-tàng pài-thok Thī-ke-ché chhiú-se giâ koân-koân, hō͘ gún ki-hōe, khòaⁿ ū siáⁿ-mih pān-hoat thang chhú-lí? Gún si̍t-chāi m̄-chai ē chia̍h kah hiah chē chîⁿ!” Che Thī-ke-ché thó͘ 1 kháu tōa-khùi, hun-chhoe the̍h khí-lâi pok--2-chhùi, lia̍h A-lông chim-chiok siòng--1-ē, koh lia̍h A-bêng chim-chiok siòng--1-ē, siūⁿ-siūⁿ--leh kóng: “Chit lō tāi-chì mā m̄-sī bô-thang chham-siông lah! Goán chiú-lâu pún-té to̍h sī chng-á lāi siāng chhut-miâ, iōng liāu si̍t-chāi, chú-chia̍h ê chhiú-lō͘ mā kài iau-kiû, kè-siàu kùi sī èng-tong. Góa khòaⁿ lín 2 ê sī kó͘-ì lâng, mā chin sêng-ì beh chhú-lí, bô lín tī chia chò-kang tú siàu, 1 kang 1 ê lâng kang-chîⁿ 10 kho͘, chò 5 kang tú-hó 100, án-ne lín khòaⁿ hó--bô?” A-lông in 2 lâng mā bô-thang kéng, sûi-sî to̍h ìn hó. Thī-ke-ché oa̍t-thâu kiò cháu-toh--ê lâi, hoan-hù kóng: “Sūn-siông--ā, chit 2 lâng ùi kin-á-ji̍t khai-sí, ài tī lán chia chò-kang tú siàu, lí chhōa in khì tn̂g-kang-pâng kā hêng-lí hē--leh, ū siáⁿ ē-tàng hoan-hù in chò--ê, to̍h kiò in khì chò, saⁿ-tǹg kah lán ê kha-chhiú chò-hóe chia̍h. Kî-thaⁿ ê tāi-chì kau hō͘ lí phah-phài to̍h hó.” Chū án-ne, A-lông in 2 lâng soah bô-tiuⁿ-tî piàn-chò chò-kang-á-lâng.</font>\n<br><br><p>\n\n<p><font size=5>Chiú-lâu seng-lí ka-ia̍h, in 2 lâng ài it-ti̍t bô-êng kàu pòaⁿ-mê chiah ū thang hioh-khùn, khùn sī tī tn̂g-kang pâng, thô͘-kha chhio̍h-á chhu–leh to̍h thèng-hó khùn, 2 lâng chún-pī beh khùn ê sî, A-bêng kóng: “Chú-kong, m̄-chai tī chia chò khang-khòe hiah thiám, gōa-kháu lâng-kheh hoaⁿ-hí teh ēng chiú-chhài, lán tī lāi-té piàⁿ kah kōaⁿ-lâu-sám-tih, chông khí chông lo̍h, 1 sî mā bô thang thêng-khùn!” A-lông ìn kóng: “Ū-iáⁿ, chín chiah chai-iáⁿ gōa-kháu ê lâng-kheh ē-tàng hiah hiáng-siū, lóng sī ài ū āu-tiûⁿ hiah chē lâng jīn-chin phah-piàⁿ tàu chi-oān, chiah ū châi-tiāu thê-kiong hiah hó ê ho̍k-bū, in kùi sī kùi tio̍h ū tō-lí, kan-na kha-chhiú to̍h chhiàⁿ kah hiah chē–ā, tio̍h–bô?” A-bêng koh ìn: “Lán chiah phah-piàⁿ, lóng sī ūi tio̍h thian-hā-bān-bîn lah!” “M̄-sī! Lán sī lak-tē-á tē pōng-chí, khì hông tiàu-kâu!” A-lông bô ka thuh-chhàu sim-lāi si̍t-chāi bē sóng-khoài.</font><br><br></p>\n<p><font size=5>To̍h án-ne, in 2 ê lâng sòa–lo̍h-lâi ê 5 kang chò lâng ê cha̍p-chhe-á, phòa chhâ taⁿ chiú, thiⁿ chhâ kò͘ hóe, sé chhài chhiat liāu. phâng chhài khoán toh-bīn, piān-nā Sūn-siông kau-tài, in to̍h chò, kha-chhiú mé-lia̍h bô thoa-soa, thàu-chá piàⁿ kah thàu-àm.</font><br><br></p>\n<p><font size=5>Tē 5 kang àm-sî, siōng bóe 1 toh lâng-kheh kiat-siàu liáu-āu, Thī-ke-ché kā in 2 ê kiò khì i ê pān-kong-thiaⁿ, hó-lé-á chhiáⁿ in chē–leh, phàu-tê chhiáⁿ in lim, kóng: “Chit 5 kang, lín ê piáu-hiān góa lóng khòaⁿ chāi gán-lāi, Sūn-siông mā o-ló lín chin kut-la̍t, hó chhe-kah, sī hó kha-siàu, góa tong-chho͘ bô khòaⁿ m̄ tio̍h, lín chin-chiàⁿ sī kó͘-ì lâng, góa ū leh siūⁿ kóng beh lâu lín 2 ê lo̍h-lâi chò tn̂g-kang, khang-khòe ê lōe-iông lán ē-tàng ta̍uh-ta̍uh-á chham-siông, m̄-chai lín kám ū ì-goān lâu–lo̍h-lâi?” A-bêng sûi ìn kóng: “Góa kah chú-kong sī ūi-tio̍h thian-hā-bān-bîn teh phah-piàⁿ, gún koh ū iàu-kín ê tāi-chì ài chò, lí kám chai-iáⁿ nā beh hō͘ ta̍k lâng lóng hó-gia̍h, lóng ū pn̄g thang chia̍h, thâu-khí-seng to̍h ài…” Chit sî A-lông chai-iáⁿ A-bêng ê chèng-thâu koh beh giâ–khí-lâi, kóaⁿ-kín chhah-ōe, kā beh khì Lâm-tó phah pháiⁿ-lâng ê tāi-chì siông-sè kóng hō͘ Thī-ke-ché thiaⁿ, piān-nā tú-tio̍h thiaⁿ bô chheng-chhó ê só͘-chāi, Thī-ke-ché koh ē kè-sio̍k mn̄g kah lóng-chóng liáu-kái, tùi A-lông in ê kò͘-sū chin ū chhù-bī ê khoán. 3 ê lâng kóng kah sim-hoe tng khui ê sî, A-lông mā kā chhù–ni̍h chah–lâi ê chu̍t-bí-oân-á the̍h chhut-lâi chhiáⁿ Thī-ke-ché chia̍h, Thī-ke-ché chia̍h–tio̍h, o-ló kah ē tak-chi̍h, kóng: “Bô chia̍h m̄ chai-iáⁿ, chia̍h –tio̍h chiah chai chán, kám ē-tàng kā goán kà beh án-chóaⁿ chò, che choa̍t-tùi ē-tàng tòng-chò Hōng-hông Chiú-lâu ê tek-sán lâi bē!” A-lông ìn kóng: “Ū 4 chióng kháu-bī ŏ͘!” A-lông mā chai-iáⁿ Thī-ke-ché tùi in bē-bái, bô kā in sàng koaⁿ-hú, koh hō͘ in ū ki-hōe thang chò-kang hêng-siàu, lâng kah lâng lóng ài hō͘-siōng, hó-lâi-hó-khì, to̍h kā chò-hoat siông-sè kóng hō͘ Thī-ke chai, mā bô chhàng-pō͘, mê-mê-kak-kak lóng siông-sè kau-tài. Thī-ke mā kā chò-hoat 1 pō͘ 1 pō͘ siông-sè chhau–lo̍h-lâi, thiaⁿ bô chin–ê koh chim-chiok mn̄g, pit-kì chò hó, kiò Sūn-siông lâi, hoan-hù chit 2 kang kiò chóng-phò͘-sai chiàu pit-kì chò khòaⁿ-māi, nā sūn-sī, to̍h tòng-chò sin sán-phín kó͘-bú lâng-kheh lâi kau-koan. Koh kā A-lông kóng, nā sin sán-phín pháng ē kiâⁿ, kò͘-būn hùi choa̍t-tùi bē chhìn-chhái. Hit mâ 3 ê lâng káng kah chin tâu-ki, it-ti̍t kàu chin òaⁿ chiah soah-kó͘ hioh-khùn.</font><br><br></p>\n<p><font size=5>Keh-tńg-kang, A-lông in chá-tǹg chia̍h liáu tng leh khoán hêng-lí chún-pī beh khí-kiâⁿ ê sî, Thī-ke-ché lâi chhōe–in, bīn-á sò͘-sò͘ mā bô tiám ian-chi, chhēng–ê mā m̄ sī in koàn-sì khòaⁿ–tio̍h ê hit niá khóng-sek iûⁿ-chong, ōaⁿ chò chhēng 1 niá pe̍h-sek ê kah-á kah chhiò-chheⁿ sek ê tn̂g-khò͘, A-bêng kám-kak kî-koài, mn̄g kóng: “Thī-ke-ché, lí nah ê chhēng án-ne? Kám sī kin-á-ji̍t hioh-khùn bô beh kò͘-tiàm?” Thī-ke-ché ìn kóng: “Chăng hâm lín 2 ê kóng-ōe kóng kah kài tâu-ki, mā kám-kak lín beh chò ê tāi-chì kài ū ì-gī, góa koat-tēng beh chham lín chò-hóe khì!” A-lông mn̄g kóng: “Án-ne lí tiàm beh án-chóaⁿ?” Ìn kóng: “Sūn-siông tī chia chò kài kú–ah, lâng téng-chin koh láu-si̍t, tiàm kau hō͘ i hōaⁿ èng-tong sī bô siáⁿ būn-tê.” A-lông kún-sńg-chhiò kóng: “Án-ne hit kóa ūi tio̍h beh lâi khòaⁿ–lí, ta̍k-piàn–ji̍p-lâi lóng kan-na kiò 1 hāng chhài ê lāu-chú-kò͘ it-tēng ē kài sit-bōng.” Thī-ke-ché ìn kóng: “In lóng sī hó lâng-kheh–lah, lóng kài su-bûn kài sin-sū, jî-chhiáⁿ goán chiah-nī iōng-sim chú-chia̍h,  khoán-thāi lâng-kheh, siong-sìn in ē kè-sio̍k lâi phâng-tiûⁿ chiah tio̍h. Kiâⁿ lah! Lán chò-tīn khì chàu-kha khoán kóa chia̍h-mi̍h, thang tī lō͘–ni̍h chia̍h.</font><br><br></p>\n<p><font size=5>3 ê lâng khì kàu chàu-kha, Thī-ke-ché hoan-hù tang hoan-hù sai, che a̍h beh the̍h, he a̍h to̍h chah, lō͘-bóe 3 ê lâng ê hêng-lí soah piàn kah kui tōa-tui, A-lông kah A-bêng ū kiàn-gī kóng mài chah hiah chē, Thī-ke-ché chin kian-chhî, kóng: “Goán cha-bó͘–ê bô chhiūⁿ lín cha-po͘–ê hiah chhìn-chhái, goán chò tāi-chì khah iù-lō͘, pún-té chhut-mn̂g to̍h ài chhoân khah chē mi̍h-kiāⁿ.” Koh kā in 2 ê cha-po͘–ê pài-thok kiam ko͘-chiâⁿ. 2 ê siàu-liân-ke nah ē kham-tit bí-lú án-ne pài-thok kiam sai-nai, bóe–á 2 ê lâng lóng ke tàu phāiⁿ chin chē mi̍h-kiāⁿ, mā ūi-tio̍h án-ne ke bú kui pòaⁿ-po͘, it-ti̍t kàu tiong-tàu chia̍h-pá, 3 ê lâng chiah chhut-hoat, tōa-pau sè-pau tùi tōa-lō͘ kè-sio̍k kiâⁿ–lo̍h-khì.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 09 猛猴聯合會！免驚，我是斯文人！","url":"/%5Bobject%20Object%5D/alongep09/","content":"<p><a href=\"https://youtu.be/k4CGk34j0UA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/f0d2336c-de31-49d9-bae9-0a7c94180fe2\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/33nhaGZyRPPy6NJPENOGQq\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Gkw67TLxGiNeojUb9Z\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-09-%E7%8C%9B%E7%8C%B4%E8%81%AF%E5%90%88%E6%9C%83-%E5%85%8D%E9%A9%9A-%E6%88%91%E6%98%AF%E6%96%AF%E6%96%87%E4%BA%BA/id1730745763?i=1000653571823\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZjBkMjMzNmMtZGUzMS00OWQ5LWJhZTktMGE3Yzk0MTgwZmUy?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>A伯沿路行沿路講：「瘦猴生理做kài大，主要是做進出口，伊有船隊teh經營，算是港區chit-kho͘-ûi-á ê頭人。」Chiū án-ne， 3 ê人tòe伯–á oat過來koh se̍h過去，koh經過1條巷á， e̍h kah連對面有人行–來to無才調sio閃，ài 2人lóng貼壁，硬chiⁿ chiah chiⁿ ē過。Che路án-ne-seⁿ，有影ē記無路來。In行到1間kài大間ê樓á厝頭前ê時，a伯停–落-來，講：「瘦猴ê公司to̍h tī chia，lín chiah hâm伊研究看māi–leh，我先laih。」3 ê人kā伯–á seh多謝，A鳳知影伯–á有食hun，mā ùi phāiⁿ-á the̍h 1 pau hun絲送hō͘ a伯，講：「Che goán故鄉ê hun絲請你食，真ló͘-la̍t，感謝neh！」A伯mā無推辭，hun絲接–leh順手to̍h袋tī褲袋á，講：「Kah hiah客氣，多謝–lah！」無koh ke講siáⁿ，人oat–leh to̍h ùi原路行–轉-去，海口人to̍h是chiah a-sá-lih koh親切。</font><br><br></p>\n<p><font size=5>3 ê人khiā tī瘦猴公司頭前詳細看，公司秀面裝潢真súi真氣派，看–起-來to̍h是大好額人teh tòa ê所在，大門頂面卦1塊匾，漆烏烏刻5字金色ê大字「猛猴聯合會」。A鳳是頭家人，tāi-chì看khah chē，交帶in 2人講：「等–leh lín mài厚話，見機行事，看範勢講話。」3 ê人入去到公司，sûi看tio̍h 1 ê少年á，剃平頭，穿1 su料身看–起-來真優ê se-bí-lo͘h，烏皮鞋lù kah金siak-siak，bē輸ē-sái當做鏡來照，花á siá-chuh siōng頂頭2粒鈕á無鈕，領koh péng出來khap tī se-bí-lo͘h ê領頂面。少年á看tio̍h in 3人sûi過來招呼，請in去膨椅坐，嘴笑目笑講：「3位兄姊kám是beh來chia借錢？人2脚，錢4脚，jiok錢真艱苦che goán lóng了解。阮chia ê利息真公道，做你安，包你爽，保証算ē hô，做lín放心kā goán借。」A郎in 3人心內giâu疑，「Ĕ，kám有走m̄ tio̍h間？」你看–我，我看–你，m̄知beh án-chóaⁿ應。顛倒是少年á看3人tiû-tû無應話，koh接落去繼續講：「Kám講3位兄姊m̄是beh來借錢–ê，nā是án-ne，kám是有phàⁿ數ài goán tàu處理，goán phù-lo͘h–ê，做你安，包你滿意，價錢公道，goán做信用–ê，請盡量吩咐。」3 ê人jú聽jú緊張，感覺絕對是走m̄ tio̍h間–a。A鳳先出聲，講：「Goán是beh來chhōe瘦猴先生參詳tāi-chì，凡勢是goán走m̄ tio̍h間–a，真失禮，kā你kiáu擾！」少年–ê聽A鳳án-ne講，隨時業務á ê態度to̍h無–去，正經正經kā A鳳應講：「O͘h，是án-ne–o͘h，beh chhōe大–ê hiⁿh？請問是siáng紹介lín來–ê？」A郎應講：「是港邊tú–tio̍h ê 1位頭毛pe̍h-chhang-chhang ê a伯，伊chhōa goán過–來-ê。」「Ŏ͘-o͘h，是水泉伯–á介紹–ê o͘h，lín chia請坐，sió等–1-ē，我去kā大–ê講–1-ē。」少年–ê to̍h行tùi內底間去，無jōa久，人koh倒轉–lâi，講：「大–ê請lín入來奉茶，咱內面請！」3 ê人應1聲「多謝」to̍h tòe少年–ê入去內底間。</font><br><br></p>\n<p><font size=5>內底間是裝潢做辦公廳，壁頂卦1 pak字畫，9尺闊，5尺koân，字畫頂面「仁義」2字大字寫kah súi koh飄phiat，字畫邊–á 1對武士刀，長刀tī頂koân，短刀tī ē面，khǹg tī訂做ê架á面頂pâi kah súi-súi，koh有真chē phah野球ê手套khǹg tī櫃á頂排kah整齊整齊，bat-tah是真chē枝直直插tī 1 ê圓桶–ni̍h。Hi-nó͘-khih kap-choh ê辦公桌正面刻1隻猴kah 1隻虎teh sio tak，手路真幼。辦公桌頭前是1塊長tu形ê矮桌，短pêng正對辦公桌，長pêng 1 pêng排3 liâu交椅，kāng款lóng是hi-nó͘-khih kap-choh–ê，chiaⁿ實是kài氣派。Hit ê坐tī辦公桌後壁瘦瘦–á-ê，應該to̍h是瘦猴。</font><br><br></p>\n<p><font size=5>瘦猴看in 3人–入-來，起身to̍h講：「我是瘦猴，水泉伯–á介紹lín來–ê hōⁿ？咱chia請坐。」瘦猴行tùi交椅hia to̍h坐，mā請A郎in 3人坐tī對面。少年–ê kā人chhōa–入-來了後，人to̍h離開辦公廳。瘦猴ê穿插kah少年–ê差不多，cheng差tī se-bí-lo͘h是phú色，siá-chuh是葡萄酒紅，皮鞋是鱷魚皮，料身比少年–ê koh khah好。</font><br><br></p>\n<p><font size=5>4 ê人坐好勢了後，瘦猴講：「是有siáⁿ-mih tāi-chì beh hâm我參詳，做lín盡量講，做lín問，免煩惱，我是斯文人。」A明聽tio̍h盡量問，mā無ke想，sûi to̍h kā A鳳進前交帶–ê bē記chit了了，問講：「大–ê，是án-chóaⁿ你ê頭mo͘電kah chiah-nī khiû，chhiūⁿ佛祖án-ne？」應講：「我iáu-bē開公司進前，tī工地做工，án-ne khah涼khah bē tio̍h痧。」A明koh問：「是án-chóaⁿ室內to̍h無hiah kng，你koh ài掛烏仁目鏡？」應講：「Khah早tī工地做工，日頭siuⁿ iām chiâⁿ鑿目，掛久chŏaⁿ慣勢。」Chit時A郎kah A鳳已經teh使目尾叫A明mài koh問–ā，A明天天–a看無，繼續koh問講：「是án-chóaⁿ你ām-kún-á hit條金phoa̍h鍊hiah粗，kám bē siuⁿ重？」應講：「Khah早tī工地做工，án-ne金sih-sih khah影目，別人chiah看ē tio̍h，khah bē無張無持去hō͘同事傷–tio̍h。」Chit-chūn A郎kah A鳳已經緊張kah teh流凊汗，使目尾mā使kah目睭kiōng beh thoah窗–a，A明猶原七月半鴨á m̄知死，繼續koh問講：「是án-chóaⁿ你tò pêng目睭hia，有1 khî直直koh長長，ùi額頭li̍h到嘴角？Kám是sio-thâi去hō͘刀á liô–tio̍h-ê？」Chit時A郎kah A鳳已經kiōng beh háu–出-來，驚瘦猴ē pìⁿ面，按算講看範勢nā無tú好，to̍h隨時beh làng港，m̄-koh瘦猴kāng款真斯文應講：「Khah早tī工地做工，同事無細jī，鑿á ùi頂頭lak–落-來，去ho͘割–tio̍h-ê，ka-chài無傷tio̍h目睭，m̄-koh面to̍h piàn án-ne–a。」A明koh想beh問， A郎sûi chhun手去kā A明ê嘴ng–leh，m̄ hō͘伊koh講，mā tú好tī chit時少年–ê chông–入-來，真激動講：「大–ê，竹圍á hit pêng ê竹雞á koh去工地teh chhiàng聲，講beh hâm咱輸贏！」瘦猴起身行去門口少年á hia，講：「德–á，人客tī chia，mài tī hia大聲細聲，你kāng款chhōa gín-á去處理ho͘好勢，m̄-thang失面子，iáu koh有，ài叫我董–ê，mài koh叫大–ê。」德–á soah目kho͘紅紅，àng聲àng聲講：「我10外歲á ê時，tī街–ni̍h流浪，nā m̄是大–ê收留，凡勢早to̍h死–ah，大–ê to̍h 是大–ê，我m̄改–lah！」瘦猴koh應講：「Aih，講bē聽nē你，人客tī chia mài koh演chit齣，緊去kā tāi-chì辦ho͘好勢，m̄-thang失khùi haⁿh。」德–á應好，人koh chông–出-去。</font><br><br></p>\n<hr>\n<br>\n<font size=5>A-peh iân-lō͘ kiâⁿ iân-lō͘ kóng: “Sán-kâu seng-lí chò kài tōa, chú-iàu sī chò chìn-chhut-kháu, i ū chûn-tūi teh keng-êng, sǹg-sī káng-khu chit-kho͘-ûi-á ê thâu-lâng.” Chiū án-ne, 3 ê lâng tòe peh--á oat kòe lâi koh se̍h kòe khì, koh keng-kòe 1 tiâu hāng-á e̍h kah liân tùi-bīn ū lâng kiâⁿ--lâi to̍h bô châi-tiāu sio-siám, ài 2 lâng lóng tah-piah ngē chiⁿ chiah chiⁿ ē kòe. Che lō͘ án-ne-seⁿ, ū-iáⁿ ē kì bô lō͘-lâi. In kiâⁿ-kàu 1 keng kài tōa-keng ê lâu-á-chhù thâu-chêng ê sî, a-peh thêng--lo̍h-lâi,  kóng: “Sán-kâu ê kong-si to̍h tī chia, lín chiah hâm i gián-kiù khòaⁿ-māi--leh, góa seng laih.” 3 ê lâng kā peh--á seh to-siā, A-hōng chai-iáⁿ peh--á ū chia̍h hun, mā ùi phāiⁿ-á the̍h 1 pau hun-si sàng hō͘ a-peh, kóng: “Che goán kò͘-hiong ê hun-si chhiáⁿ lí chia̍h, chin ló͘-la̍t, kám-siā neh!” A-peh mā bô the-sî, hun-si chiap--leh sūn-chhiú to̍h tē tī khò͘-tē-á, kóng: “Kah hiah kheh-khì, to-siā--lah!” Bô koh ke kóng siáⁿ, lâng oat--leh to̍h ùi goân-lō͘ kiâⁿ--tńg-khì, hái-kháu lâng to̍h sī chiah á-sá-lih koh chhin-chhiat.</font>\n<br><br><p>\n\n<p><font size=5>3 ê lâng khiā tī Sán-kâu kong-si thâu-chêng siông-sè khòaⁿ, kong-si siù-bīn chong-hông chin súi chin khì-phài, khòaⁿ–khí-lâi to̍h sī tōa hó-gia̍h-lâng teh tòa ê só͘-chāi, tōa-mn̂g téng-bīn kòa 1 tè pián, chhat o͘-o͘ khek 5 jī kim-sek ê tōa jī “Béng-kâu Liân-ha̍p-hōe”. A-hōng sī thâu-ke-lâng, tāi-chì khòaⁿ khah chē, kau-tài in 2 lâng kóng: “Tán–leh lín mài kāu-ōe, kiàn-ki-hêng-sū, khòaⁿ pān-sè kóng-ōe.” 3 ê lâng ji̍p-khì kàu kong-si, sûi khòaⁿ tio̍h 1 ê siàu-liân-á, thì pêⁿ-thâu, chhēng 1 su liāu-sin khòaⁿ–khí-lâi chin iu ê  se-bí-lo͘h , o͘ phôe-ê lù kah kim-siak-siak, bē-su ē-sái tòng-chò kiàⁿ lâi chiò, hoe-á siá-chuh siōng téng-thâu 2 lia̍p liú-á bô liú, niá koh péng chhut-lâi khap tī se-bí-lo͘h ê niá téng-bīn. Siàu-liân-á khòaⁿ tio̍h in 3 lâng sûi kòe-lâi chio-ho͘, chhiáⁿ in khì phòng-í chē, chhùi-chhiò-ba̍k-chhiò kóng: “3 ūi hiaⁿ-chí kám sī beh lâi chia chioh-chîⁿ? Lâng 2 kha, chîⁿ 4 kha, jiok chîⁿ chin kan-khó͘ che goán lóng liáu-kái. Goán chia ê lī-sek chin kong-tō, chò lí an, pau lí sóng, pó-chèng sǹg ē hô, chò lín hòng-sim kā goán chioh.” A-lông in 3 lâng sim-lāi giâu-gî, “Ĕ, kám ū cháu m̄ tio̍h keng?” Lí khòaⁿ–góa, góa khòaⁿ–lí, m̄ chai beh án-chóaⁿ ìn. Tian-tó sī siàu-liân-á khòaⁿ 3 lâng tiû-tû bô ìn ōe, koh chiap lo̍h-khì kè-sio̍k kóng: “Kám kóng 3 ūi hiaⁿ-chí m̄ sī beh lâi chioh-chîⁿ–ê, nā-sī án-ne, kám sī ū phàⁿ-siàu ài goán tàu chhú-lí, goán phù-lo͘h–ê, chò lí an, pau lí móa-ì, kè-chîⁿ kong-tō, goán chò sìn-iōng–ê, chhiáⁿ chīn-liōng hoan-hù.” 3 ê lâng jú thiaⁿ jú kín-tiuⁿ, kám-kak choa̍t-tùi sī cháu m̄ tio̍h keng–a. A-hōng seng chhut-siaⁿ, kóng: “Goán sī beh lâi chhōe Sán-kâu sian-seⁿ chham-siông tāi-chì, hoān-sè sī goán cháu m̄ tio̍h keng–a, chin sit-lé, kā lí kiáu-jiáu!” Siàu-liân–ê thiaⁿ A-hōng án-ne kóng, sûi-sî gia̍p-bū-á ê thài-tō͘ to̍h bô–khì, chèng-keng chèng-keng kā A-hōng ìn kóng: “O͘h, sī án-ne–o͘h, beh chhōe tōa–ê hiⁿh? Chhiáⁿ-mn̄g sī siáng siāu-kài lín lâi–ê?” A-lông ìn kóng: “Sī káng-piⁿ tú–tio̍h ê 1 ūi thâu-mn̂g pe̍h-chhang-chhang ê a-peh, i chhōa goán kòe–lâi-ê.” “Ò͘, sī Chúi-chôaⁿ peh–á kài-siāu–ê o͘h, lín chia chhiáⁿ chē, sió-tán–1-ē, góa khì kā tōa–ê kóng–1-ē.” Siàu-liân–ê to̍h kiâⁿ tùi lāi-té keng khì, bô-jōa-kú, lâng koh tó-tńg–lâi, kóng: “Tōa–ê chhiáⁿ lín ji̍p-lâi hōng-tê, lán lāi-bīn chhiáⁿ!” 3 ê lâng ìn 1 siaⁿ “To-siā” to̍h tòe siàu-liân–ê ji̍p-khì lāi-té keng.</font><br><br></p>\n<p><font size=5>Lāi-té keng sī chong-hông chò pān-kong-thiaⁿ, piah-téng kòa 1 pak jī-ōe, 9 chhioh khoah, 5 chhioh koân, jī-ōe téng-bīn “Jîn Gī” 2 jī tōa jī siá kah súi koh phiau-phiat, jī-ōe piⁿ–á 1 tùi bú-sū-to, tn̂g-to tī téng-koân, té-to tī ē-bīn, khǹg tī tēng-chò ê kè-á bīn-téng pâi kah súi-súi, koh ū chin-chē phah iá-kiû ê chhiú-thò khǹg tī kūi-á téng pâi kah chéng-chê chéng-chê, bat-tah sī chin-chē ki ti̍t-ti̍t chhah tī 1 ê îⁿ-tháng–ni̍h. Hi-nó͘-khih kap-choh ê pān-kong-toh chiàⁿ-bīn khek 1 chiah kâu kah 1 chiah hó͘ teh sio tak, chhiú-lō͘ chin iù. Pān-kong-toh thâu-chêng sī 1 tè tn̂g-tu-hêng ê é toh, té pêng chiàⁿ tùi pān-kong-toh, tn̂g pêng 1 pêng pâi 3 liâu kau-í, kāng-khoán lóng sī hi-nó͘-khih kap-choh–ê, chiaⁿ-si̍t sī kài khì-phài. Hit ê chē tī pān-kong-toh āu-piah sán-sán–á-ê, èng-kai to̍h sī Sán-kâu.</font><br><br></p>\n<p><font size=5>Sán-kâu khòaⁿ in 3 lâng–ji̍p-lâi, khí-sin to̍h kóng: “Góa sī Sán-kâu, Chúi-chôaⁿ peh–á kài-siāu lín lâi–ê hōⁿ? Lán chia chhiáⁿ-chē.” Sán-kâu kiâⁿ tùi kau-í hia to̍h chē, mā chhiáⁿ A-lông in 3 lâng chē tī tùi-bīn. Siàu-liân–ê kā lâng chhōa–ji̍p-lâi liáu-āu, lâng to̍h lī-khui pān-kong-thiaⁿ. Sán-kâu ê chhēng-chhah kah siàu-liân–ê chha-put-to, cheng-chha tī se-bí-lo͘h sī phú-sek, siá-chuh sī phô-tô-chiú âng, phôe-ê sī kho̍k-hî phôe, liāu-sin pí siàu-liân–ê koh khah hó.</font><br><br></p>\n<p><font size=5>4 ê lâng chē hó-sè liáu-āu, Sán-kâu kóng: “Sī ū siáⁿ-mih tāi-chì beh hâm góa chham-siông, chò lín chīn-liōng kóng, chò lín mn̄g, bián hoân-ló, góa sī su-bûn lâng.” A-bêng thiaⁿ tio̍h chīn-liōng mn̄g, mā bô ke siūⁿ, sûi to̍h kā A-hōng chìn-chêng kau-tài–ê bē-kì-chit liáu-liáu, mn̄g kóng: “Tōa–ê, sī án-chóaⁿ lí ê thâu-mo͘ tiān kah chiah-nī khiû, chhiūⁿ pu̍t-chó͘ án-ne?” Ìn kóng: “Góa iáu-bē khui kong-si chìn-chêng, tī kang-tē chò-kang, án-ne khah liâng khah bē tio̍h soa.” A-bêng koh mn̄g: “Sī án-chóaⁿ sek-lāi to̍h bô hiah kng, lí koh ài kòa o͘-jîn-ba̍k-kiàⁿ?” Ìn kóng: “Khah-chá tī kang-tē chò-kang, ji̍t-thâu siuⁿ iām chiâⁿ chha̍k-ba̍k, kòa kú chŏaⁿ koàn-sì.” Chit sî A-lông kah A-hōng í-keng teh sái-ba̍k-bóe kiò A-bêng mài koh mn̄g–ā, A-bêng thian-thian–a khòaⁿ-bô, kè-sio̍k koh mn̄g kóng: “Sī án-chóaⁿ lí ām-kún-á hit tiâu kim-phoa̍h-liān hiah chho͘, kám bē siuⁿ tāng?” Ìn kóng: “Khah-chá tī kang-tē chò-kang, án-ne kim-sih-sih khah iáⁿ-ba̍k, pa̍t-lâng chiah khòaⁿ ē tio̍h, khah bē bô-tiuⁿ-bô-tî khì hō͘ tông-sū siong–tio̍h.” Chit-chūn A-lông kah A-hōng í-keng kín-tiuⁿ kah teh lâu chhìn-kōaⁿ, sái-ba̍k-bóe mā sái kah ba̍k-chiu kiōng beh thoah-thang–a, A-bêng iû-goân chhit goe̍h pòaⁿ ah-á m̄-chai sí, kè-sio̍k koh mn̄g kóng: “Sī án-chóaⁿ lí tò pêng ba̍k-chiu hia, ū 1 khî ti̍t-ti̍t koh tn̂g-tn̂g, ùi hia̍h-thâu li̍h kàu chhùi-kak? Kám sī sio-thâi khì hō͘ to-á liô–tio̍h-ê?” Chit sî A-lông kah A-hōng í-keng kiōng beh háu–chhut-lâi, kiaⁿ Sán-kâu ē pìⁿ-bīn, àn-sǹg kóng khòaⁿ pān-sè nā bô-tú-hó to̍h sûi-sî beh làng-káng, m̄-koh Sán-kâu kāng-khoán chin su-bûn ìn kóng: “Khah-chá tī kang-tē chò-kang, tông-sū bô-sè-jī, chha̍k-á ùi téng-thâu lak–lo̍h-lâi, khì ho͘ koah–tio̍h-ê, ka-chài bô siong tio̍h ba̍k-chiu, m̄-koh bīn to̍h piàn án-ne–a.” A-bêng koh siūⁿ beh mn̄g, A-lông sûi chhun-chhiú khì kā A-bêng ê chhùi ng–leh, m̄ hō͘ i koh kóng, mā tú hó tī chit sî siàu-liân–ê chông–ji̍p-lâi, chin ke̍k-tōng kóng: “Tōa–ê, tek-ûi-á hit pêng ê tek-ke-á koh khì kang-tē teh chhiàng siaⁿ, kóng beh hâm lán su-iâⁿ!” Sán-kâu khí-sin kiâⁿ khì mn̂g-kháu siàu-liân-á hia, kóng: “Tek–á, lâng-kheh tī chia, mài tī hia tōa-siaⁿ sè-siaⁿ, lí kāng-khoán chhōa gín-á khì chhú-lí ho͘ hó-sè, m̄-thang sit-bīn-chú, iáu koh ū, ài kiò góa táng–ê, mài koh kiò tōa–ê.” Tek–á soah ba̍k-kho͘ âng-âng, àng-siaⁿ àng-siaⁿ kóng: “Góa 10-gōa-hòe-á ê sî, tī ke–ni̍h liû-lōng, nā m̄ sī tōa–ê siu-liû, hoān-sè chá to̍h sí–ah, tōa–ê to̍h sī tōa–ê, góa m̄ kái–lah!” Sán-kâu koh ìn kóng: “Aih, kóng bē thiaⁿ nē lí, lâng-kheh tī chia mài koh ián chit chhut, kín khì kā tāi-chì pān ho͘ hó-sè, m̄-thang sit-khùi haⁿh.” Tek–á ìn hó, lâng koh chông–chhut-khì.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 08 彼年ê熱天，完美ê一球！","url":"/%5Bobject%20Object%5D/alongep08/","content":"<p><a href=\"https://youtu.be/2TlS7s4SN2Q\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/91b6901b-b424-4c7f-b62f-618ff207ec39\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4N2OajustHzDjqEpJgqKqB\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/1-mH2tMtY0GIUIlY7M\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-08-%E5%BD%BC%E5%B9%B4%C3%AA%E7%86%B1%E5%A4%A9-%E5%AE%8C%E7%BE%8E%C3%AA%E4%B8%80%E7%90%83/id1730745763?i=1000652857449\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/OTFiNjkwMWItYjQyNC00YzdmLWI2MmYtNjE4ZmYyMDdlYzM5?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>3 ê人沿路開講沿路行，A郎問講：「雉雞姊，看你嘴笑目笑，心情bē-bái hōⁿ？」應講：「Hèⁿ ā！Hâm lín做夥旅行，kài sêng koh轉去到少年時無煩無惱ê日子，goán爸母早早to̍h過身，我真早to̍h ài phāiⁿ hit間店ê責任。觀前顧後，看頭看尾，項項mā tio̍h斟酌。」A明接落去講：「莫怪你chit-má表情hiah輕鬆！」雉雞姊koh應講：「是ā，iáu koh好順祥chêng goán爸母過身，to̍h一直tī我seng-khu邊tàu-sio-kēng，mā是有伊，我chit-má chiah走ē開脚。Lín koh來叫我A鳳to̍h好，he是我ê本名。」A明問講：「Án-chóaⁿ ē有雉雞chit ê偏名？」應講：「我gín-á時，飼1 chiah雉雞，真súi，kui kang to tòe前tòe後，真乖。歹gín-á nā beh kā我kāng，伊to̍h ē去ka啄，久–來，開始有人叫我雉雞，koh來to̍h hông叫tiâu–leh-ah。」A郎笑笑講：「白目gín-á hông tok應該。」Chiū án-ne kui路笑聲無停。</font><br><br></p>\n<p><font size=5>Koh án-ne繼續順大路一直行–落-去，4 kang後，3 ê人來到1 phiàn闊bóng-bóng ê平洋，草hoat kah真旺，有1 tīn鹿á tī草埔á teh食草，tú好chah–出-來ê食mi̍h mā食kah差不多，A明講：「咱tio̍h phah 1隻鹿á來食，順sòa mā做1 kóa肉干，後1 ê庄頭m̄知koh ài jōa遠chiah ē到，hō͘我chit ê軍師來想看有siáⁿ-mih妙計–bô，ta̍k ê sió等–1-ē。」話猶未講soah，A郎木刀已經poe̍h–出-來，準備beh衝過去phah鹿á。Chit chūn，A鳳soah tī路邊khioh 1粒圓圓ê石頭，雙手ka so-so–leh，tēⁿ-tēⁿ–leh，koh用手sìm–leh sìm–leh chat輕重，到伊感覺滿意，正手kā石頭tēⁿ ho͘ tiâu，bún笑–1-ē，kéng 1隻鹿á，siòng ho͘真真，sòa–落-來倒脚gia̍h koân過頭，ùi hit隻鹿á ê方向，大步出力 hiòng前緊mé踏–出-去，正手mā tòe脚步踏hiòng前ê勢，ná 1條鞭tùi鹿á sut–出-去，一直sut到盡磅，石頭離手，ná箭離弦，ná暝時流過天邊ê流星，tī空中畫1 chōa真súi ê khiok線，準準khian tio̍h鹿á頭，鹿á ê頭殼tòe leh hàiⁿ–1-ē，seng-khu khi 1 pêng，phiăng–1-ē，直直倒tī土脚bē-tín-bē-tāng，A郎看kah嘴á開開bē曉合，A明mā看kah m̄知影thang想妙計。</font><br><br></p>\n<p><font size=5>其實石頭離手ê時，A鳳已經知影石頭ē án-chóaⁿ飛，che是m̄知已經練習過幾千遍chiah調整到完美ê動作，kah hit年熱–人hit球離手ê感覺lóng sio-siāng。完美ê投球，siāng蹧躂人ê球路，目睭tòe bē tio̍h ê球速，無tè嫌ê 1球。球khian–出-去，歡喜kah，心內喝講「穩–ah」，無張無tî，「khng」1聲，球飛kah koh koân koh遠。Hit年ê熱天，對A鳳來講，to̍h án-ne結束–ah。</font><br><br></p>\n<p><font size=5>Phah tio̍h鹿á了後，3ê人分工無閒，抾柴起火，剝皮，處理鹿á肉，一直到黃昏，無時停ê khang-khòe chiah結束，3 ê人chiah有閒kang thang圍tī火邊食暗。暗頓是鹿á肉kah腹內khòng菜蔬ê湯，3 ê人ná o-ló好食ná開講，A鳳mā ta̍uh-ta̍uh-á kā A郎in講伊phah鹿á ê工夫是án-chóaⁿ ē-hiáu–ê。Tang-sî-á是A鳳–ā in庄–ni̍h，ta̍k年熱–人神明seⁿ，to̍h ài ngiâ鬧熱，神明ē繞境保庇四方信徒，消災解厄。人人ài備辦好酒好菜敬拜神明。Mā m̄知是tang時開始，有人建議ài辦野球比賽，講是beh hō͘節日koh khah鬧熱，che比賽有限制是15 kàu 17歲ê少年gín-á chiah ē-tàng參加，to̍h是為tio̍h beh鼓勵gín-á-lâng訓練體能，尾–á，庄–ni̍h ta̍k ê真認同，野球比賽變kah chiok時行，家家戶戶lóng真熱情參與，nā厝–ni̍h有夠歲ê gín-á，to̍h ē送in去球隊練球。頭起先人無夠，kan-na ē-tàng hun做2隊phah，尾–á，jú來jú chē人來參與，變做8隊，比賽mā變做ài比3 kang，ta̍k隊to想beh piàⁿ頭名。「教練看我球khian了bē-bái，選我做投手，15歲hit年，the̍h tio̍h第4名，16 the̍h tio̍h第3名，到我17 hit年，想beh piàⁿ冠軍，練球練kah無暝無日，結果mā是the̍h tio̍h第2名niâ…。」A鳳teh講chit段往事ê時，有時嘴笑目笑，有時sàm淡稀微，凡勢che to̍h是青春ê滋味。</font><br><br></p>\n<p><font size=5>3 ê人ná食ná配話，hi-hi-hōa-hōa，心情輕鬆，tú tio̍h–á to̍h ài斟酌hang肉干ê火，溫度ài有夠koh bē-tàng siuⁿ iām。A鳳講：「咱鹿角mā ē-tàng chah–leh，到後1 ê庄頭ē-tàng the̍h去賣，凡勢nā chhōe tio̍h工夫老到ê司傅，koh ē-tàng請伊khek薰吹，刻1 ki A鳳ê鹿角薰吹來pûn風。」等到ta̍k ê食飽家私款好勢，to̍h chhun肉干ài koh顧，thèng-hāu肉干處理好，時間已經kài òaⁿ，3 ê人chiah soah鼓去睏。</font><br><br></p>\n<p><font size=5>隔轉kang 3 ê人kāng款一直順大路行–落-去，to̍h án-ne iû-koh過3日。第4 kang行到beh晝á，開始鼻tio̍h海風鹹鹹ê味，3 ê人知影已經離海邊kài近，斟酌ka看，頭前mā看tio̍h都市，應該脚步koh sió chhui–1-ē to̍h thang好chhōe tio̍h客店歇睏。行–leh行–leh，無jōa久to̍h行到位。去kâng探聽了後，知影chit ê都市號做港都，在地ê人主要是出海lia̍h魚，賣魚，行船載貨做進出口，koh有鹹水貨ê大小賣，市內三脚步一坎店，kài chē間店lóng有kha-siàu tī店門口teh喝聲kho͘人客，人客nā óa–過，mā隨有kha-siàu過來chih-chiap招呼，實在真鬧熱。</font><br><br></p>\n<p><font size=5>3 ê人第1遍來到港都，當然mā是chia看hia看，項項hòⁿ-hiân，件件sĭn-sián，in想想–leh，kui-khì好好á ka觀光–1-ē，sńg ho͘夠khùi chiah phah算，3 ê人to̍h án-ne一直到se̍h，se̍h kah thiám–ah，chiah開始感覺腹肚iau。A鳳講：「Tú-chiah看–tio̍h ê hit間海產餐廳人客插插插，無咱來去ka交關–1-ē siáⁿ款？」A明真緊張，趕緊講：「Ài ē記得先問價siàu！」A鳳應講：「免驚–lah，我請！Mài煩惱！」A郎kah A明koh想tio̍h進前tī A鳳hia做工tú siàu ê tāi-chì，心內歹勢歹勢，m̄敢應好，khiā–leh無tín-tāng，A鳳koh chhui，2 ê人chiah gī–leh gī–leh tòe A鳳後壁行。餐廳出菜kài緊，料理ê手路mā真講究，無jōa久3 ê人to̍h食kah飽thong-thong，有影是料理好食，人客chiah ē chē kah that倒街！食飽，A鳳講：「時間mā òaⁿ–ah，咱sòa–lòe來chhōe客店過暝，明á日去港邊chhōe看有船thang載咱去南島–無。」2 ê查埔–ê lóng無其他ê意見，tāi-chì to̍h照án-ne行–落-去。</font><br><br></p>\n<p><font size=5>Hoan-tńg-kang，3人去到港邊，插插插四界lóng是船，有貿易船teh chiūⁿ貨落貨–ê，mā有漁船tng靠岸teh落魚貨–ê，mā有客船tng teh kho͘人客beh出港–ê，kui ê港邊無閒chhì-chhà，m̄-koh講–起-來mā kài怪奇，in 3 ê人kui ê港邊ê船頭家問透透，to̍h是無船beh去南島。A郎thó͘ 1 kháu大氣講：「Aih，nah ē án-ne，chhōe無船是ài án-chóaⁿ去？」A鳳應講：「Mài煩惱–lah，咱koh kâng探聽看māi–leh，凡勢to̍h chhōe有步。」Chit時1 ê tī路邊歇睏nah涼食hun ê a伯出聲kā in hiu：「少年–ê，lín kám是beh去南島？」3 ê人聽–tio̍h真歡喜，緊大步行去a伯hia ka請教。A伯講：「聽講南島最近有大歹人，khah bē平靜，he船頭家lóng無ài去，生理人gâu sǹg，驚冒險，nā萬不二衰siâu，家伙to̍h ài賠了了，lín nā是一定ài去，ē-tàng去瘦猴hia kah伊參詳看māi–leh。」3 ê人歡喜kah，總算是有希望，有機會thang chhōe tio̍h船，趕緊問a伯ài án-chóaⁿ去瘦猴hia。A伯講：「去瘦猴hia ê路彎彎oat-oat，我講有路來lín mā聽無路來–lah，kui-khì我chhōa lín來去。」</font><br><br></p>\n<hr>\n<br>\n<font size=5>3 ê lâng iân-lō͘ khai-káng iân-lō͘ kiâⁿ, A-lông mn̄g kóng: “Thī-ke-ché, khòaⁿ lí chhùi-chhiò-ba̍k-chhiò, sim-chêng bē-bái hōⁿ?” Ìn kóng: “Hèⁿ ā! Hâm lín chò-hóe lú-hêng, kài-sêng koh tńg-khì kàu siàu-liân sî bô-hoân-bô-ló ê ji̍t-chí, goán pē-bú chá-chá to̍h kòe-sin, góa chin chá to̍h ài phāiⁿ hit keng tiàm ê chek-jīm. Koan-chêng kò͘-āu, khòaⁿ thâu khòaⁿ bóe, hāng-hāng mā tio̍h chim-chiok.” A-bêng chiap-lo̍h-khì kóng: “Bo̍k-koài lí chit-má piáu-chêng hiah khin-sang!” Thī-ke-ché koh ìn kóng: “Sī ā, iáu koh hó Sūn-siông chêng goán pē-bú kòe-sin, to̍h it-ti̍t tī góa seng-khu piⁿ tàu-sio-kēng, mā sī ū i, góa chit-má chiah cháu ē khui kha. Lín koh lâi kiò góa A-hōng to̍h hó, he sī góa ê pún-miâ.” A-bêng mn̄g kóng: “Án-chóaⁿ ē ū Thī-ke chit ê phian-miâ?” Ìn kóng: “ Góa gín-á sî, chhī 1 chiah thī-ke, chin súi, kui kang to tòe chêng tòe āu, chin koai. Pháiⁿ gín-á nā beh kā góa kāng, i to̍h ē khì ka tok, kú--lâi, khai-sí ū lâng kiò góa Thī-ke, koh lâi to̍h hông kiò tiâu--leh-ah.” A-lông chhiò-chhiò kóng: “Pe̍h-ba̍k gín-á hông tok èng-kai.” Chiū án-ne kui lō͘ chhiò-siaⁿ bô-thêng.</font>\n<br><br><p>\n\n<p><font size=5>Koh án-ne kè-sio̍k sūn tōa-lō͘ it-ti̍t kiâⁿ–lo̍h-khì, 4 kang āu, 3 ê lâng lâi-kàu 1 phiàn khoah-bóng-bóng ê pêⁿ-iûⁿ, chháu hoat kah chin ōng, ū 1 tīn lo̍k-á tī chháu-po͘-á teh chia̍h chháu, tú hó chah–chhut-lâi ê chia̍h-mi̍h mā chia̍h kah chha-put-to, A-bêng kóng: “Lán tio̍h phah 1 chiah lo̍k-á lâi chia̍h, sūn-sòa mā chò 1 kóa bah-koaⁿ, āu 1 ê chng-thâu m̄-chai koh ài jōa hn̄g chiah ē kàu, hō͘ góa chit ê kun-su lâi siūⁿ khòaⁿ ū siáⁿ-mih biāu-kè–bô, ta̍k ê sió-tán–1-ē.” Ōe iáu-bē kóng soah, A-lông ba̍k-to í-keng poe̍h–chhut-lâi, chún-pī beh chhiong kòe-khì phah lo̍k-á. Chit chūn,  A-hōng soah tī lō͘-piⁿ khioh 1 lia̍p îⁿ-îⁿ ê chio̍h-thâu, siang-chhiú ka so-so–leh, tēⁿ-tēⁿ–leh, koh iōng chhiú sìm–leh sìm–leh chat khin-tāng, kàu i kám-kak boán-ì, chiàⁿ-chhiú kā chio̍h-thâu tēⁿ ho͘ tiâu, bún-chhiò–1-ē, kéng 1 chiah lo̍k-á, siòng ho͘ chin-chin, sòa–lo̍h-lâi tò-kha gia̍h koân kòe-thâu, ùi hit chiah lo̍k-á ê hong-hiòng, tōa-pō͘ chhut-la̍t hiòng chêng kín-mé ta̍h–chhut-khì, chiàⁿ-chhiú mā tòe kha-pō͘ ta̍h hiòng-chêng ê sè, ná 1 tiâu piⁿ tùi lo̍k-á sut–chhut-khì, it-ti̍t sut kàu chīn-pōng, chio̍h-thâu lī chhiú, ná chìⁿ lī hiân, ná mê-sî lâu-kòe thiⁿ-piⁿ ê liû-chhiⁿ, tī khong-tiong ōe 1 chōa chin súi ê khiok-sòaⁿ, chún-chún khian tio̍h lo̍k-á thâu, lo̍k-á ê thâu-khak tòe leh hàiⁿ–1-ē, seng-khu khi 1 pêng, phiăng–1-ē, ti̍t-ti̍t tó tī thô͘-kha bē-tín-bē-tāng, A-lông khòaⁿ kah chhùi-á khui-khui bē-hiáu ha̍p, A-bêng mā khòaⁿ kah m̄ chai-iáⁿ thang siūⁿ biāu-kè.</font><br><br></p>\n<p><font size=5>Kî-si̍t chio̍h-thâu lī chhiú ê sî, A-hōng í-keng chai-iáⁿ chio̍h-thâu ē án-chóaⁿ poe, che sī m̄-chai í-keng liān-si̍p kòe kúi chheng piàn chiah tiâu-chéng kàu oân-bí ê tōng-chok, kah hit nî joa̍h–lâng hit kiû lī chhiú ê kám-kak lóng sio-siāng. Oân-bí ê tâu-kiû, siāng chau-that lâng ê kiû-lō͘, ba̍k-chiu tòe bē tio̍h ê kiû-sok, bô tè hiâm ê 1 kiû. Kiû khian–chhut-khì, hoaⁿ-hí kah, sim-lāi hoah kóng “Ún–ah”, bô-tiuⁿ-bô-tî, “khng” 1 siaⁿ, kiû poe kah koh koân koh hn̄g. Hit nî ê joa̍h-thiⁿ, tùi A-hōng lâi kóng, to̍h án-ne kiat-sok–ah.</font><br><br></p>\n<p><font size=5>Phah tio̍h lo̍k-á liáu-āu, 3 ê lâng hun-kang bô-êng, khioh-chhâ khí-hóe, pak-phôe, chhú-lí lo̍k-á bah, it-ti̍t kàu hông-hun, bô-sî-thêng ê khang-khòe chiah kiat-sok, 3 ê lâng chiah ū êng-kang thang ûi tī hóe piⁿ chia̍h-àm. Àm-tǹg sī lo̍k-á bah kah pak-lāi khòng chhài-se ê thng, 3 ê lâng ná o-ló hó-chia̍h ná khai-káng, A-hōng mā ta̍uh-ta̍uh-á kā A-lông in kóng i phah lo̍k-á ê kang-hu sī án-chóaⁿ ē-hiáu–ê. Tang-sî-á sī A-hōng–ā in chng–ni̍h, ta̍k nî joa̍h–lâng sîn-bêng-seⁿ, to̍h ài ngiâ lāu-jia̍t, sîn-bêng ē jiáu-kéng pó-pì sù-hong sìn-tô͘, siau-chai kái-eh. Lâng-lâng ài pī-pān hó chiú hó chhài kèng-pài sîn-bêng. Mā m̄-chai sī tang-sî khai-sí, ū lâng kiàn-gī ài pān iá-kiû pí-sài, kóng sī beh hō͘ cheh-ji̍t koh khah lāu-jia̍t, che pí-sài ū hān-chè sī 15 kàu 17 hòe ê siàu-liân gín-á chiah ē-tàng chham-ka, to̍h sī ūi-tio̍h beh kó͘-lē gín-á-lâng hùn-liān thé-lêng, bóe–á, chng–ni̍h ta̍k ê chin jīn-tông, iá-kiû pí-sài piàn kah chiok sî-kiâⁿ, ke-ke-hō͘-hō͘ lóng chin jia̍t-chêng chham-ú, nā chhù–ni̍h ū kàu hòe ê gín-á, to̍h ē sàng in khì kiû-tūi liān kiû. Thâu-khí-seng lâng bô kàu, kan-na ē-tàng hun chò 2 tūi phah, bóe–á, jú lâi jú chē lâng lâi chham-ú, piàn-chò 8 tūi, pí-sài mā piàn-chò ài pí 3 kang, ta̍k tūi to siūⁿ beh piàⁿ thâu-miâ. “Kàu-liān khòaⁿ góa kiû khian liáu bē-bái, soán góa chò tâu-chhiú, 15 hòe hit nî, the̍h tio̍h tē 4 miâ, 16 the̍h tio̍h tē 3 miâ, kàu góa 17 hit nî, siūⁿ beh piàⁿ koan-kun, liān kiû liān kah bô-mê-bô-ji̍t, kiat-kó mā sī the̍h tio̍h tē 2 miâ niâ….” A-hōng teh kóng chit tōaⁿ óng-sū ê sî, ū-sî chhùi-chhiò-ba̍k-chhiò, ū-sî sàm-tām hi-bî, hoān-sè che to̍h sī chheng-chhun ê chu-bī. </font><br><br></p>\n<p><font size=5>3 ê lâng ná chia̍h ná phòe ōe, hi-hi-hōa-hōa, sim-chêng khin-sang, tú tio̍h–á to̍h ài chim-chiok hang bah-koaⁿ ê hóe, un-tō͘ ài ū-kàu koh bē-tàng siuⁿ iām. A-hōng kóng: “Lán lo̍k-kak mā ē-tàng chah–leh, kàu āu 1 ê chng-thâu ē-tàng the̍h khì bē, hoān-sè nā chhōe tio̍h kang-hu láu-tàu ê sai-hū, koh ē-tàng chhiáⁿ i khek hun-chhoe, khek 1 ki A-hōng ê lo̍k-kak hun-chhoe lâi pûn-hong.” Tán kàu ta̍k ê chia̍h-pá ke-si khoán hó-sè, to̍h chhun bah-koaⁿ ài koh kò͘, thèng-hāu bah-koaⁿ chhú-lí hó, sî-kan í-keng kài òaⁿ, 3 ê lâng chiah soah-kó͘ khì khùn.</font><br><br></p>\n<p><font size=5>Keh-tńg-kang 3 ê lâng kāng-khoán it-ti̍t sūn tōa-lō͘ kiâⁿ–lo̍h-khì, to̍h án-ne iû-koh kòe 3 ji̍t. Tē 4 kang kiâⁿ kàu beh-tàu-á, khai-sí phīⁿ tio̍h hái-hong kiâm-kiâm ê bī, 3 ê lâng chai-iáⁿ í-keng lī hái-piⁿ kài kīn, chim-chiok ka khòaⁿ, thâu-chêng mā khòaⁿ tio̍h to͘-chhī, èng-kai kha-pō͘ koh sió chhui–1-ē to̍h thang hó chhōe tio̍h kheh-tiàm hioh-khùn. Kiâⁿ–leh kiâⁿ–leh, bô-jōa-kú to̍h kiâⁿ kàu ūi. Khì kâng thàm-thiaⁿ liáu-āu, chai-iáⁿ chit ê to͘-chhī hō-chò Káng-to͘, chāi-tē ê lâng chú-iàu sī chhut-hái lia̍h-hî, bē hî, kiâⁿ-chûn chài-hòe chò chìn-chhut-kháu, koh ū kiâm-chúi-hòe ê tōa sió bē, chhī-lāi saⁿ kha-pō͘ chi̍t khám tiàm, kài chē keng tiàm lóng ū kha-siàu tī tiàm mn̂g-kháu teh hoah-siaⁿ kho͘ lâng-kheh, lâng-kheh nā óa–kòe, mā sûi ū kha-siàu kòe-lâi chih-chiap chio-ho͘, si̍t-chāi chin lāu-jia̍t.</font><br><br></p>\n<p><font size=5>3 ê lâng tē 1 piàn lâi-kàu Káng-to͘, tong-jiân mā sī chia khòaⁿ hia khòaⁿ, hāng-hāng hòⁿ-hiân, kiāⁿ-kiāⁿ sĭn-sián, in siūⁿ-siūⁿ–leh, kui-khì hó-hó-á ka koan-kong–1-ē, sńg ho͘ kàu-khùi chiah phah-sǹg, 3 ê lâng to̍h án-ne it-ti̍t se̍h, se̍h kah thiám–ah, chiah khai-sí kám-kak pak-tó͘-iau. A-hōng kóng: “Tú-chiah khòaⁿ–tio̍h ê hit keng hái-sán chhan-thiaⁿ lâng-kheh chhah-chhah-chhah, bô lán lâi-khì ka kau-koan–1-ē siáⁿ-khoán?” A-bêng chiⁿ kín-tiuⁿ, kóaⁿ-kín kóng: “Ài ē-kì-tit seng-mn̄g kè-siàu!” A-hōng ìn kóng: “Bián-kiaⁿ–lah, góa chhiáⁿ! Mài hoân-ló!” A-lông kah A-bêng koh siūⁿ tio̍h chìn-chêng tī A-hōng hia chò-kang tú siàu ê tāi-chì, sim-lāi pháiⁿ-sè pháiⁿ-sè, m̄-káⁿ ìn hó, khiā–leh bô tín-tāng, A-hōng koh chhui, 2 ê lâng chiah gī–leh gī–leh tòe A-hōng āu-piah kiâⁿ. Chhan-thiaⁿ chhut chhài kài kín, liāu-lí ê chhiú-lō͘ mā chin káng-kiù, bô-jōa-kú 3 ê lâng to̍h chia̍h kah pá-thong-thong, ū-iáⁿ sī liāu-lí hó-chia̍h, lâng-kheh chiah ē chē kah that-tó-ke! Chia̍h pá, A-hōng kóng: “Sî-kan mā òaⁿ–ah, lán sòa–lòe lâi chhōe kheh-tiàm kòe-mê, bîn-á-ji̍t khì káng-piⁿ chhōe khòaⁿ ū chûn thang chài lán khì Lâm-tó–bô.” 2 ê cha-po͘–ê lóng bô kî-thaⁿ ê ì-kiàn, tāi-chì to̍h chiàu án-ne kiâⁿ–lo̍h-khì.</font><br><br></p>\n<p><font size=5>Hoan-tńg-kang, 3 lâng khì kàu káng-piⁿ, chhah-chhah-chhah sì-kè lóng sī chûn, ū bō͘-e̍k chûn teh chiūⁿ hòe lo̍h hòe–ê, mā ū hî-chûn tng khò-hōaⁿ teh lo̍h hî hòe–ê, mā ū kheh-chûn tng teh kho͘ lâng-kheh beh chhut-káng–ê, kui ê káng-piⁿ bô-êng chhì-chhà, m̄-koh kóng–khí-lâi mā kài koài-kî, in 3 ê lâng kui ê káng-piⁿ ê chûn thâu-ke mn̄g thàu-thàu, to̍h sī bô chûn beh khì Lâm-tó. A-lông thó͘ 1 kháu tōa-khùi kóng: “Aih, nah ē án-ne, chhōe bô chûn sī ài án-chóaⁿ khì?” A-hōng ìn kóng: “Mài hoân-ló–lah, lán koh kâng thàm-thiaⁿ khòaⁿ-māi–leh, hoān-sè to̍h chhōe ū pō͘.” Chit sî 1 ê tī lō͘-piⁿ hioh-khùn nah-liâng chia̍h hun ê a-peh chhut-siaⁿ kā in hiu: “Siàu-liân–ê, lín kám sī beh khì Lâm-tó?” 3 ê lâng thiaⁿ–tio̍h chin hoaⁿ-hí, kín tōa-pō͘ kiâⁿ khì a-peh hia ka chhéng-kàu. A-peh kóng: “Thiaⁿ kóng Lâm-tó chòe-kīn ū tōa pháiⁿ-lâng, khah bē pêng-cheng, he chûn thâu-ke lóng bô ài khì, seng-lí-lâng gâu sǹg, kiaⁿ mō͘-hiám, nā bān-put-jī soe-siâu, ke-hóe to̍h ài pôe liáu-liáu, lín nā sī it-tēng ài khì, ē-tàng khì Sán-kâu hia kah i chham-siông khòaⁿ-māi–leh.” 3 ê lâng hoaⁿ-hí kah, chóng-sǹg sī ū hi-bāng, ū ki-hōe thang chhōe tio̍h chûn, kóaⁿ-kín mn̄g a-peh ài án-chóaⁿ khì Sán-kâu hia. A-peh kóng: “Khì Sán-kâu hia ê lō͘ oan-oan-oat-oat, góa kóng ū lō͘-lâi lín mā thiaⁿ bô lō͘-lâi–lah, kui-khì góa chhōa lín lâi-khì.”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 10 成員總到位！目標南島，出帆！","url":"/%5Bobject%20Object%5D/alongep10/","content":"<p><a href=\"https://youtu.be/6nL4xEIQdp0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/b04b9053-8178-46b1-96f1-6c24682aaf16\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6Zth4D8pWVbAkwNAA8FoA0\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/H-hfmgsjqMi0xuAdkp\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-10-%E6%88%90%E5%93%A1%E7%B8%BD%E5%88%B0%E4%BD%8D-%E7%9B%AE%E6%A8%99%E5%8D%97%E5%B3%B6-%E5%87%BA%E5%B8%86/id1730745763?i=1000654315314\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/YjA0YjkwNTMtODE3OC00NmIxLTk2ZjEtNmMyNDY4MmFhZjE2?sa=X&ved=0CAUQkfYCahcKEwiIj62_0v6FAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>瘦猴koh oat轉去交椅坐，kā 3人講：「真失禮，臨時有狀況，免掛意，咱tú-chiah講到tó位？」Chit-chūn A明ê嘴phóe tī瘦猴離開交椅ê時，已經hō͘ A鳳liàm kah紅kòng-kòng，知影bē-tàng koh ke講話，tiām-tiām lóng無出聲。A郎chiū kā beh去南島phah歹人ê tāi-chì詳細講hō͘瘦猴聽。瘦猴ná聽ná泡茶sio請，A郎mā kā chu̍t米丸á the̍h出來做tām-sám，瘦猴食tio̍h kài kah意，o-ló kah ē tak舌，食tio̍h好mi̍h心花開，tāi-chì to̍h好處理，koh問A郎 in ài去到tó位chiah有thang買。A鳳應講：「鳳凰酒樓已經有teh試做試賣，凡勢koh再來mā ē chhui-sak到港都chit pêng。」瘦猴真歡喜，講：「我感覺3位beh做ê tāi-chì kài有意義，船ê tāi-chì，我ē-tàng tàu sio-thīn，我mā有teh做進出口ê生理，南島chit條線nā phah ē通，凡勢mā有新ê買賣thang做。Chit-má mā beh暗á–ah，咱換所在，暗頓hō͘我請，咱koh繼續káng。」</font><br><br></p>\n<p><font size=5>就án-ne，4 ê人離開公司，瘦猴chhōa頭，無jōa久to̍h行到1間飯店，瘦猴直直行khì櫃台，掌櫃–ê看–tio̍h sûi來招呼，「瘦猴董–ê，歡迎歡迎，chhōa人客來食飯hōⁿ？」「Hèⁿ，goán先去包廂，酒菜hō͘你發落to̍h好。」應講：「無問題，sûi處理。」瘦猴to̍h直接chhōa A郎in 3 ê人去包廂坐，坐好勢了後無jōa久，2 ê走桌–ê to̍h入來包廂內款碗tī，倒燒茶伺候，脚手mé掠koh有禮數，khang-khòe做soah to̍h離開，koh過無jōa久，酒菜to̍h 1 chhut 1 chhut phâng chiūⁿ桌，服務kah真周至。瘦猴笑笑講：「我不時來交關，是in ê大主顧，in bē hō͘我làu-khùi–lah，來，ta̍k ê酒菜盡量ēng，mài細jī。」To̍h án-ne，4 ê人也講beh去南島ê tāi-chì，mā話旅途心適ê見聞，氣氛chiâⁿ好。瘦猴講beh出海ài等2 kang，船是有，m̄-koh beh出海有真chē li-lí-khok-khok ê tāi-chì ài準備，叫A郎3人先tī港都觀光chhit-thô。A鳳講：「既然ài tī港都ke tòa 2日，我tī路–ni̍h phah tio̍h 1隻鹿á，角chiâⁿ súi，m̄知瘦猴董–ê kám有se̍k-sāi ê sai-hū，我想beh刻1枝鹿角hun吹。」瘦猴應講：「Sió-khóa-á tāi-chì！明á日to̍h叫德–á chhōa lín去。M̄-koh講tio̍h hun吹，我少年時球隊ê教練mā不時kā 1枝hun吹，ah，真懷念neh。」A鳳–ā想tio̍h瘦猴公司khǹg kài chē bat-tah hâm手套，心內想講「Kám ē hiah拄好？」問瘦猴：「你khah早phah siáⁿ-mih球？」瘦猴應講：「野球ā，goán hit chūn比賽koh bat the̍h過頭名 leh。」A鳳應講：「Ăi！Koh有影hiah tú好，你kám是清華？」瘦猴chhoah 1 tiô：「你nah ē知？」A鳳應講：「我tú看tio̍h你to̍h感覺你se̍k-sāi-bīn se̍k-sāi-bīn，put-kò你ê穿插打扮lóng hâm少年時差siuⁿ chē–ā，頭mo͘變1款，面koh ke 1 khî，我一時mā無法度kā你kah清華tàu–起-來。你kám知影我是siáng？」瘦猴kā烏仁目鏡pak–落-來，lia̍h A鳳真真siòng，siòng 1 chām-á了，chiah開嘴問講：「Ĕ？你kám是雉雞？」A鳳應講：「Tio̍h，我to̍h是雉雞。Aih，hit年熱天，第九局我hit球hiah完美，你án-chóaⁿ有才調phah–tio̍h？你kám知影我為tio̍h hit球練jōa久？你實在有夠gâu！」瘦猴應講：「Ioh–tio̍h。」「Hăⁿ？」瘦猴繼續koh講：「To̍h是你投球siuⁿ完美，球teh走ê球路lóng sio-siâng，最後hit球beh決輸贏，我ioh你ē投你siāng有把握ê球路，bat-tah to̍h tùi球ē經過ê所在大力but–出-去，無疑悟去hō͘我chhàu–tio̍h，che完全是運氣，m̄是我ê實力，hit球ê速度siuⁿ緊，我根本to看bē清楚！」A鳳聽–tio̍h了後，無奈bún笑：「Siuⁿ完美soah顛倒敗害…，命–lah！」M̄-koh A鳳心內粒積真久ê m̄甘願，tī chit時soah親像杯á內ê冰角kāng款，iûⁿ kah無影無jiah。A鳳kah瘦猴in 2 ê kāng故鄉，koh lóng有phah野球ê經驗，2人sio認了後，講話koh jú投機，4 ê人chiū án-ne一直開講到飯店beh收–a koh講無siáⁿ ē夠khùi，put-kò時間chn̂g-jiân to̍h已經真òaⁿ，4 ê人chiah無kài情願án-ne轉去歇睏。</font><br><br></p>\n<p><font size=5>隔轉kang，德–á真早to̍h來客店等A郎in，等kah A郎in 3人款好勢，to̍h chhōa in四界去。好sńg–ê，好食–ê，趣味–ê ta̍k項to有，行到tó位to有1 pha故事thang聽，koh講kah真心適，根本to親像phuh-lo͘h ê導遊。A郎o-ló德–á gâu講話，嘴súi真好。德–á應講：「自細漢to̍h tī街–ni̍h討食，嘴súi nā bái，khah歹過日。」Leh講ê時笑笑–ah，kán-ná teh講別人ê tāi-chì kāng款。A郎hiông-hiông soah m̄知ài án-chóaⁿ應，chŏaⁿ頭lê-lê繼續行，iáu koh好，過無jōa久4 ê人iû-koh行到beh停脚ê所在，德–á to̍h繼續紹介chit jiah ê故事。Chit kang一直到A郎in 3人sńg kah thiám–ah，chiah轉去客店歇睏。Koh隔轉kang mā kāng款是德–á來chhōa路招待，hit日觀光beh結束ê時，德–á吩咐3 ê人明á-chái早起食飽to̍h beh出海，行李to̍h先款ho͘好勢，伊早早to̍h ē來客店chhōa in去坐船。</font><br><br></p>\n<p><font size=5>隔轉kang A郎in 3人真早to̍h精神，行李款便便，早頓mā食–ah，坐tī客店大廳teh等德–á來chhōa路。無jōa久，德–á mā到位，4 ê人to̍h án-ne tùi港口行–去。行到港邊，瘦猴kah水泉伯–á已經tī船邊teh等，船á是木造phâng船，中範中範m̄是kài大隻，有1 kóa水手kah碼頭工人行出行入teh款beh chiūⁿ船ê chia̍h-mi̍h，用品，貨mi̍h等等ê物件，無閒chhì-chhà。A郎in 4 ê人mā行去kah瘦猴khiā做tīn開講。相借問了後，瘦猴講：「Chit位是水泉伯–á，lín進前bat見過面–ā，伊是船長，lín有siáⁿ m̄-bat–ê ē-tàng請教–伊。」。A郎in 3人驚1 tiô，本底lóng lia̍h-chún水泉伯–á是1 ê好心ê老大人niâ，無想tio̍h講伊竟然是船長chiah厲害ê脚siàu。水泉伯–á開嘴講：「A鳳，你hō͘–我ê hun絲bē-bái食，內行–ê，我khah等–leh nā有閒，mā the̍h kóa我ka-tī teh用–ê分你食看māi–leh。」講soah，to̍h先chiūⁿ船監督。A郎in 1 tīn人koh káng無jōa久，工人已經無閒soah。水泉伯–á tī船頂喝講：「董–ê，款好勢–ah。」Chit時瘦猴講：「德–á，我出海ê時，公司ê tāi-chì to̍h hō͘你發落phah派，凡事to̍h細jī。」德–á應好。瘦猴koh講：「Án-ne各位，請chiūⁿ船，咱beh出海–ah。」講soah ka-tī mā chiūⁿ船，Chit時A郎3人kāng聲講：「Ĕ，你mā beh去！？」。瘦猴大聲笑，講：「Chiah趣味ê tāi-chì，我nah ē-tàng tòe無tio̍h tīn？何hóng beh開發新市場，我ka-tī去siōng放心lah！」</font><br><br></p>\n<hr>\n<br>\n<font size=5>Sán-kâu koh oat tńg-khì kau-í chē, kā 3 lâng kóng: “Chin sit-lé, lîm-sî ū chōng-hóng, bián kòa-ì, lán tú-chiah kóng kàu tó-ūi?” Chit-chūn A-bêng ê chhùi-phóe tī Sán-kâu lī-khui kau-í ê sî, í-keng hō͘ A-hōng liàm kah âng-kòng-kòng, chai-iáⁿ bē-tàng koh ke kóng-ōe, tiām-tiām lóng bô chhut-siaⁿ. A-lông chiū kā beh khì Lâm-tó phah pháiⁿ-lâng ê tāi-chì siông-sè kóng hō͘ Sán-kâu thiaⁿ. Sán-kâu ná thiaⁿ ná phàu-tê sio-chhiáⁿ, A-lông mā kā chu̍t-bí-oân-á the̍h chhut-lâi chò tām-sám, Sán-kâu chia̍h tio̍h kài kah-ì, o-ló kah ē tak-chi̍h, chia̍h tio̍h hó-mi̍h sim-hoe khui, tāi-chì to̍h hó chhú-lí, koh mn̄g A-lông in ài khì kàu tó-ūi chiah ū thang bé. A-hōng ìn kóng: “Hōng-hông Chiú-lâu í-keng ū teh chhì chò chhì bē, hoān-sè koh chài-lâi mā ē chhui-sak kàu Káng-to͘ chit pêng.” Sán-kâu chin hoaⁿ-hí, kóng: “Góa kám-kak 3 ūi beh chò ê tāi-chì kài ū ì-gī, chûn ê tāi-chì, góa ē-tàng tàu sio-thīn, góa mā ū teh chò chìn-chhut-kháu ê seng-lí, Lâm-tó chit tiâu sòaⁿ nā phah ē thong, hoān-sè mā ū sin ê bé-bē thang chò. Chit-má mā beh-àm-á--ah, lán ōaⁿ só͘-chāi, àm-tǹg hō͘ góa chhiáⁿ, lán koh kè-sio̍k káng.” </font>\n<br><br><p>\n\n<p><font size=5>Chiū án-ne, 4 ê lâng lī-khui kong-si, Sán-kâu chhōa-thâu, bô-jōa-kú to̍h kiâⁿ kàu 1 keng pn̄g-tiàm, Sán-kâu ti̍t-ti̍t kiâⁿ khì kūi-tâi, chiáng-kūi–ê khòaⁿ–tio̍h sûi lâi chio-ho͘, “Sán-kâu táng–ê, hoan-gêng hoan-gêng, chhōa lâng-kheh lâi chia̍h-pn̄g hōⁿ?” “Hèⁿ, goán seng-khì pau-siuⁿ, chiú-chhài hō͘ lí hoa̍t-lo̍h to̍h hó.” Ìn kong:“Bô būn-tê, sûi chhú-lí.” Sán-kâu to̍h ti̍t-chiap chhōa A-lông in 3 ê lâng khì pau-siuⁿ chē, chē hó-sè liáu-āu bô-jōa-kú, 2 ê cháu-toh–ê to̍h ji̍p-lâi pau-siuⁿ lāi khoán óaⁿ-tī, tò sio-tê su-hāu, kha-chhiú mé-lia̍h koh ū lé-sò͘, khang-khòe chò soah to̍h lī-khui, koh kòe bô-jōa-kú, chiú-chhài to̍h 1 chhut 1 chhut phâng chiūⁿ toh, ho̍k-bū kah chin chiu-chì. Sán-kâu chhiò-chhiò kóng: “Góa put-sî lâi kau-koan, sī in ê tōa chú-kò͘, in bē hō͘ góa làu-khùi–lah, lâi, ta̍k ê chiú-chhài chīn-liōng ēng, mài sè-jī.” To̍h án-ne, 4 ê lâng iā kóng beh khì Lâm-tó ê tāi-chì, mā ōe lú-tô͘ sim-sek ê kiàn-bûn, khì-hun chiâⁿ hó. Sán-kâu kóng beh chhut-hái ài tán 2 kang, chûn sī ū, m̄-koh beh chhut-hái ū chin-chē li-lí-khok-khok ê tāi-chì ài chún-pī, kiò A-lông 3 lâng seng tī Káng-to͘ koan-kong chhit-thô. A-hōng kóng: “Kì-jiân ài tī Káng-to͘ ke tòa 2 ji̍t, góa tī lō͘–ni̍h phah tio̍h 1 chiah lo̍k-á, kak chiâⁿ súi, m̄-chai Sán-kâu táng–ê kám ū se̍k-sāi ê sai-hū, góa siūⁿ beh khek 1 ki lo̍k-kak hun-chhoe.” Sán-kâu ìn kóng: “Sió-khóa-á tāi-chì! Bîn-á-ji̍t to̍h kiò Tek–á chhōa lín khì. M̄-koh kóng tio̍h hun-chhoe, góa siàu-liân sî kiû-tūi ê kàu-liān mā put-sî kā 1 ki hun-chhoe, ah, chin hoâi-liām neh.” A-hōng–ā siūⁿ tio̍h Sán-kâu kong-si khǹg kài chē bat-tah hâm chhiú-thò, sim-lāi siūⁿ kóng “Kám ē hiah tú hó?” Mn̄g Sán-kâu: “Lí khah-chá phah siáⁿ-mih kiû?” Sán-kâu ìn kóng: “Iá-kiû ā, goán hit chūn pí-sài koh bat the̍h kòe thâu-miâ leh.” A-hōng ìn kóng: “Ăi! Koh ū-iáⁿ hiah tú hó, lí kám sī Chheng-hôa?” Sán-kâu chhoah 1 tiô: “Lí nah ē chai?” A-hōng ìn kóng: “Góa tú khòaⁿ tio̍h lí to̍h kám-kak lí se̍k-sāi-bīn se̍k-sāi-bīn, put-kò lí ê chhēng-chhah táⁿ-pān lóng hâm siàu-liân sî chha siuⁿ chē–ā, thâu-mo͘ piàn 1 khoán, bīn koh ke 1 khî, góa chi̍t-sî mā bô-hoat-tō͘ kā lí kah Chheng-hôa tàu–khí-lâi. Lí kám chai-iáⁿ góa sī siáng?” Sán-kâu kā o͘-jîn-ba̍k-kiàⁿ pak–lo̍h-lâi, lia̍h A-hōng chin-chin-siòng, siòng 1 chām-á liáu chiah khui-chhùi mn̄g kóng: “Ĕ? Lí kám sī Thī-ke?” A-hōng ìn kóng: “Tio̍h, góa to̍h sī Thī-ke. Aih, hit nî joa̍h-thiⁿ, tē 9 kio̍k góa hit kiû hiah oân-bí, lí án-chóaⁿ ū châi-tiāu phah–tio̍h? Lí kám chai-iáⁿ góa ūi tio̍h hit kiû liān jōa-kú? Lí si̍t-chāi ū kàu gâu!” Sán-kâu ìn kóng: “Ioh–tio̍h.” “Hăⁿ?” Sán-kâu kè-sio̍k koh kóng: “To̍h sī lí tâu-kiû siuⁿ oân-bí, kiû teh cháu ê kiû-lō͘ lóng sio-siâng, chòe-āu hit kiû beh koat su-iâⁿ, góa ioh lí ē tâu lí siāng ū pá-ak ê kiû-lō͘, bat-tah to̍h tùi kiû ē keng-kòe ê só͘-chāi tōa-la̍t but–chhut-khì, bô-gî-gō͘ khì hō͘ góa chhàu–tio̍h, che oân-choân sī ūn-khì, m̄ sī góa ê si̍t-le̍k, hit kiû ê sok-tō͘ siuⁿ kín, góa kin-pún to khòaⁿ bē chheng-chhó!” A-hōng thiaⁿ–tio̍h liáu-āu, bû-nāi  bún-chhiò: “Siuⁿ oân-bí soah tian-tò pāi-hāi…, miā–lah!”  M̄-koh A-hōng sim-lāi lia̍p-chek chin kú ê m̄ kam-goān, tī chit sî soah chhin-chhiūⁿ poe-á lāi ê peng-kak kāng-khoán, iûⁿ kah bô-iáⁿ-bô-jiah. A-hōng kah Sán-kâu in 2 ê kāng kò͘-hiong, koh lóng ū phah iá-kiû ê keng-giām, 2 lâng sio-jīn liáu-āu, kóng-ōe koh jú tâu-ki, 4 ê lâng chiū án-ne it-ti̍t khai-káng kàu pn̄g-tiàm beh siu–a koh kóng bô siáⁿ ē kàu-khùi, put-kò sî-kan chn̂g-jiân to̍h í-keng chin òaⁿ, 4 ê lâng chiah bô kài chêng-goān án-ne tńg-khì hioh-khùn.</font><br><br></p>\n<p><font size=5>Keh-tńg-kang, Tek–á chin chá to̍h lâi kheh-tiàm tán A-lông in, tán kah A-lông in 3 lâng khoán hó-sè, to̍h chhōa in sì-kè khì. Hó sńg–ê, hó chia̍h–ê, chhù-bī–ê ta̍k-hāng to ū, kiâⁿ kàu tó-ūi to ū 1 pha kò͘-sū thang thiaⁿ, koh kóng kah chin sim-sek, kin-pún to chhin-chhiūⁿ phuh-lo͘h ê tō-iû. A-lông o-ló Tek–á gâu kóng-ōe, chhùi-súi chin hó. Tek–á ìn kóng: “Chū sè-hàn to̍h tī ke–ni̍h thó-chia̍h, chhùi-súi nā bái, khah pháiⁿ kòe-ji̍t.” Leh kóng ê sî chhiò-chhiò–ah, kán-ná teh kóng pa̍t-lâng ê tāi-chì kāng-khoán. A-lông hiông-hiông soah m̄-chai ài án-chóaⁿ ìn, chŏaⁿ thâu-lê-lê kè-sio̍k kiâⁿ, iáu koh hó, kòe bô-jōa-kú 4 ê lâng iû-koh kiâⁿ kàu beh thêng-kha ê só͘-chāi, Tek–á to̍h kè-sio̍k siāu-kài chit jiah ê kò͘-sū. Chit kang it-ti̍t kàu A-lông in 3 lâng sńg kah thiám–ah, chiah tńg-khì kheh-tiàm hioh-khùn. Koh keh-tńg-kang mā kāng-khoán sī Tek–á lâi chhōa-lō͘ chiau-thāi, hit ji̍t koan-kong beh kiat-sok ê sî, Tek–á hoan-hù 3 ê lâng bîn-á-chái-khí chia̍h-pá to̍h beh chhut-hái, hêng-lí to̍h seng khoán ho͘ hó-sè, i chá-chá to̍h ē lâi kheh-tiàm chhōa in khì chē chûn.</font><br><br></p>\n<p><font size=5>Keh-tńg-kang A-lông in 3 lâng chin chá to̍h cheng-sîn, hêng-lí khoán piān-piān, chá-tǹg mā chia̍h–ah, chē tī kheh-tiàm tōa-thiaⁿ teh tán Tek–á lâi chhōa-lō͘. Bô-jōa-kú, Tek–á mā kàu ūi, 4 ê lâng to̍h án-ne tùi káng-kháu kiâⁿ–khì. Kiâⁿ kàu káng-piⁿ, Sán-kâu kah Chúi-chôaⁿ-peh–á í-keng tī chûn piⁿ teh tán, chûn-á sī bo̍k-chō phâng-chûn, tiong-pān tiong-pān m̄ sī kài tōa chiah, ū 1 kóa chúi-chhiú kah bé-thâu kang-lâng kiâⁿ-chhut kiâⁿ-ji̍p teh khoán beh chiūⁿ chûn ê chia̍h-mi̍h, iōng-phín, hòe-mi̍h téng-téng ê mi̍h-kiāⁿ, bô-êng chhì-chhà. A-lông in 4 ê lâng mā kiâⁿ khì kah Sán-kâu khiā chò-tīn khai-káng. Sio-chioh-mn̄g liáu-āu, Sán-kâu kóng: “Chit ūi sī Chúi-chôaⁿ-peh–á, lín chìn-chêng bat kìⁿ kòe bīn–ā, i sī chûn-tiúⁿ, lín ū siáⁿ m̄-bat–ê ē-tàng chhéng-kàu–i.” A-lông in 3 lâng kiaⁿ 1 tiô, pún-té lóng lia̍h-chún Chúi-chôaⁿ-peh–á sī 1 ê hó-sim ê lāu-tōa-lâng niâ, bô siūⁿ tio̍h kóng i kèng-jiân sī chûn-tiúⁿ chiah lī-hāi ê kha-siàu. Chúi-chôaⁿ-peh–á khui-chhùi kóng: “A-hōng, lí hō͘–góa ê hun-si bē-bái chia̍h, lāi-hâng–ê, góa khah tán–leh nā ū-êng, mā the̍h kóa góa ka-tī teh ēng–ê pun lí chia̍h khòaⁿ-māi–leh.” Kóng soah, to̍h seng chiūⁿ chûn kàm-tok. A-lông in 1 tīn lâng koh káng bô-jōa-kú, kang-lâng í-keng bô-êng soah. Chúi-chôaⁿ-peh–á tī chûn-téng hoah kóng: “Táng–ê, khoán hó-sè–ah.” Chit sî Sán-kâu kóng: “Tek–á, góa chhut-hái ê sî, kong-si ê tāi-chì to̍h hō͘ lí hoa̍t-lo̍h phah-phài, hoân-sū to̍h sè-jī.” Tek–á ìn hó. Sán-kâu koh kóng: “Án-ne kok-ūi, chhiáⁿ chiūⁿ-chûn, lán beh chhut-hái–ah.” Kóng soah ka-tī mā chiūⁿ-chûn, chit sî A-lông 3 lâng kāng siaⁿ kóng: “Ĕ, lí mā beh khì!?” Sán-kâu tōa-siaⁿ chhiò, kóng: “Chiah chhù-bī ê tāi-chì, góa nah ē-tàng tòe bô tio̍h tīn? Hô-hóng beh khai-hoat sin chhī-tiûⁿ, góa ka-tī khì siōng hòng-sim lah!”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 11 虎豹兄弟！我看咱已經chhōe tio̍h歹人--ā！","url":"/%5Bobject%20Object%5D/alongep11/","content":"<p><a href=\"https://youtu.be/KCLM4UbjMcI\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/a065d387-9b18-4c1b-a99e-16020b36fda8\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1huNuFxPUj1HHsJ7EgyvBb\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/4rz3x3rBI6RXznuhAW\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-11-%E8%99%8E%E8%B1%B9%E5%85%84%E5%BC%9F-%E6%88%91%E7%9C%8B%E5%92%B1%E5%B7%B2%E7%B6%93chh%C5%8De-tio-h%E6%AD%B9%E4%BA%BA-ah/id1730745763?i=1000655047863\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/YTA2NWQzODctOWIxOC00YzFiLWE5OWUtMTYwMjBiMzZmZGE4?sa=X&ved=0CAUQkfYCahcKEwiImZL1q66GAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>4 ê人chiūⁿ船了後，水泉伯–á kā人數siàu soah，大聲喝：「Tháu索！」碼頭邊ê工人sûi kā縛船ê大索tháu–開，2 ê水手脚手mé-lia̍h kā大索giú chiūⁿ船，款整齊了後sûi喝1聲「好！」水泉伯–á聽tio̍h聲koh喝：「起錠！」另外2 ê水手kāng款出力chhui，款好koh喝：「好！」Chit時船lê聲mā tòe leh響起。水泉伯–á koh喝：「Kò船。」Kúi-nā ê水手to̍h開始出力kò，船to̍h án-ne ta̍uh-ta̍uh-á離開碼頭，等到已經kò出港口，水泉伯–á koh喝：「起phâng！」負責ê水手sûi動作，siŭ–1-ē ê時間，phâng已經放好勢，kāng款喝1聲：「好！」今á日風透，phâng sûi食tio̍h風，船速jú chhui jú緊。水泉伯–á koh喝：「Tāi-kong，目標南島，出發！」喝了水泉伯–á to̍h開始唱歌：「八月十五hit 1 kang，船beh離開琉球港…。」歌聲滄桑實在kài好聽。瘦猴解說講，che是南洋ê流行歌，行船ê人講便nā beh出phâng，to̍h ài唱歌hō͘海神聽，海神nā心花開to̍h ē保庇行船平安，順風順phâng。Chit-lō tāi-chì，頭起先凡勢是teh講笑，久–來，jú來jú chē人beh出海mā lóng tòe leh唱，soah變慣勢，橫直歌好聽，加唱mā無敗害。A鳳kah A郎真有趣味，mā去請教水泉伯–á án-chóaⁿ唱，A明–leh，出海無jōa久to̍h hîn船hîn kah beh-sí-tōng-hāiⁿ，tó tī mn̂g床peh bē –起-來。</font><br><br></p>\n<p><font size=5>船beh駛到南島ài 3日ê久，A明一直hîn船，倒kui kang–ê，A郎kah A鳳是m̄-bat出過海，ta̍k hāng to hòⁿ玄，四界chhōe人問東問西，mā chhiāⁿ-chhiāⁿ去chhōe瘦猴開講，尤其是A鳳kah瘦猴in 2 ê kāng鄉，不時mā做夥teh話故鄉kah野球ê tāi-chì。瘦猴有chah bat-tah來，閒閒無tāi-chì to̍h teh練kòng球ê姿勢，講是船ē hián，對練腰kah脚腿真有幫贊。</font><br><br></p>\n<p><font size=5>Tī第4 kang chái起，水手喝講看tio̍h海鳥teh飛，南島beh到–ah，果然船koh行半晡，to̍h看tio̍h南島。進前tī船頂ê時，A郎in已經參詳好，A郎，A明，A鳳，瘦猴4 ê人做頭前落船，先去探聽，水手kah船長眾人留tī船頂顧船，萬不二phah輸beh走koh有退路。</font><br><br></p>\n<p><font size=5>A郎in 4 ê人落船，順路行無jōa久to̍h行到1 ê庄社，遠遠庄–ni̍h ê人to̍h看tio̍h A郎in，m̄-koh lóng sûi走轉去厝–ni̍h bih，門chhòaⁿ kah ân-ân。4 ê人心內奇怪，put-kò想beh問ho͘清楚mā chhōe無人。Chit-chūn A鳳講：「咱koh繼續行看māi–leh，凡勢chhōe有人thang問ho͘斟酌。」暫時mā無khah好ê法度，4 ê人to̍h繼續gōng-gōng-á行，koh行–1-tè-á，行到1塊khàng地á，看–起-來是chit庄teh集會ê所在，tú好有4 ê gín-á tī hia teh sńg。</font><br><br></p>\n<p><font size=5>瘦猴看tio̍h有人，趕緊走去beh問話，4 ê gín-á看tio̍h瘦猴行óa–過，lóng開始háu，beh走去bih，tú好1 ê gín-á poa̍h–倒，走bē赴，瘦猴行去hit ê gín-á邊–á，講：「Gín-á兄，你有要緊–無？A叔m̄是歹人。」Gín-á看tio̍h瘦猴ê面，tò目hia 1 khî長長到嘴角，頭毛khiû-khiû ná佛祖，笑–起-來比無笑koh khah恐怖，驚kah to強beh破膽，jú háu jú大聲。Chit時3 ê bih–起-來ê gín-á koh走–出-來，khiā tī離瘦猴遠遠ê所在喝hiu：「Mài欺負goán朋友–lah！」「Kā goán朋友放–走-lah！」「伊lóng無洗seng-khu，chiok臭，無好食，你mài ka食！」瘦猴喝講：「我食飯，無食人，我m̄是歹人–lah！」Gín-á 聽tio̍h朋友講ka-tī chiok臭，koh哭kah jú慘。Chit 4 ê gín-á lóng無beh聽瘦猴解說，罵–ê繼續罵，háu–ê繼續háu。Chit時A明nauh講，「害–ā害–ā，lín看瘦猴ê表情，伊kám是kiōng beh哭–出-來-ah，目屎含目墘án-ne，無無無，斟酌ka看，伊目屎已經流–落-來-ah neh，咱kám beh緊去ka救？」A郎mā細細聲á講：「He gín-á有夠gâu罵，1人1句罵bē停，看–起-來瘦猴已經受tio̍h真大ê心理創傷，chit-má已經跪leh雙手thuh土脚，頭鉤鉤teh háu–ah。」</font><br><br></p>\n<p><font size=5>3 ê人tng teh為難ê時，hiông-hiông聽tio̍h「Pn̆g-ǹg，Pn̆g-ǹg，Pn̆g-ǹg」ê聲，poa̍h–倒ê gín-á聽–tio̍h，m̄知tó位來ê勇氣，peh起來走去in 3 ê gín-á伴hia，A郎in 3 ê人mā sûi óa過瘦猴邊–á。Chit時2台o͘-tó͘-bái「Pn̆g-ǹg，Pn̆g-ǹg，Pn̆g-ǹg」kā A郎in 4 ê人當做中心，直直se̍h圓kho͘-á，土粉hō͘車輪絞kah四界飛，真eng-ia，se̍h kài chē lìn了後chiah停–落-來。過1時á，eng-ia落地，A郎in chiah看ē清chit 2 ê人生做siáⁿ款。1 ê kā烏頭mo͘ loa̍h做o͘-lú-bak-kuh，1 ê kā紅頭mo͘留kah長lò-sò，放ho͘ sàm-iā-iā，2 ê lóng掛烏仁目鏡，穿烏色ê phah鐵á褲kah烏色ê皮kah-á，kah-á無紐，胸前kah腹肚lóng hiàn-hiàn。烏mo͘–ê kah-á後壁繡1隻虎，紅mo͘–ê繡1隻豹。</font><br><br></p>\n<p><font size=5>Chit時A明細聲á講：「看in án-ne兇kài-kài，我看咱已經chhōe tio̍h歹人–ā。」A郎應講：「是熊是虎咱koh m̄知影，先問看māi–leh chiah phah算。」A郎tú想beh開嘴問話，烏mo͘–ê先出聲：「Lín chia外地á koh來teh蹧躂gín-á大細，膏膏纏，亂bē soah！」瘦猴大聲應講：「我siáⁿ lóng無做neh！」紅mo͘–ê笑笑á講：「Kā in chia ê害á phah ho͘ m̄敢來chiah講，免hâm in囉嗦lah！」A郎講：「Goán是beh來phah歹人，解救南島–ê！」紅mo͘–ê kài-sêng jú聽jú愛笑án-ne，笑笑應講：「Tio̍h！Tio̍h！Tio̍h！Goán to̍h是歹人！話免ke講，beh phah緊來！」雙手互相去tēⁿ另外1手ê拳頭bú，tēⁿ kah khia̍k-khia̍k叫，人iân-lō͘ ta̍uh-ta̍uh-á行–過-來。烏mo͘–ê看紅mo͘–ê tín動，人mā落車，ām-kún-á雙pêng choāiⁿ-choāiⁿ–leh，「khiăk，khiăk」2聲，mā tòe leh行–過-來。瘦猴看tio̍h烏mo͘–ê行–來，滿腹委屈無tè tháu，mā bē-giàn koh思考，bat-tah gia̍h leh拖土mā對烏mo͘–ê行–去，不時bat-tah nā lòng tio̍h石頭to̍h「khong」1聲，he表情看–起-來已經怨恨kah失理智，kan-na想beh相phah tháu-khùi。A鳳看對方已經無beh參詳–ā，kā A郎kah A明講：「Lín先退後，看範勢siáⁿ款，紅mo͘–ê我來處理！」Hun吹poe̍h–出-來mā對紅mo͘–ê行–去。</font><br><br></p>\n<hr>\n<br>\n<font size=5>4 ê lâng chiūⁿ-chûn liáu-āu, Chúi-chôaⁿ-peh--á kā lâng-sò͘ siàu soah, tōa-siaⁿ hoah: “ Tháu soh!” Bé-thâu piⁿ ê kang-lâng sûi kā pa̍k chûn ê tōa-soh tháu--khui, 2 ê chúi-chhiú kha-chhiú mé-lia̍h kā tōa-soh giú chiūⁿ-chûn, khoán chéng-chê liáu-āu sûi hoah 1 siaⁿ “Hó!” Chúi-chôaⁿ-peh--á thiaⁿ tio̍h siaⁿ koh hoah: “Khí-tiàⁿ!” Lēng-gōa 2 ê chúi-chhiú kāng-khoán chhut-la̍t chhui, khoán hó koh hoah: “Hó!” Chit sî chûn-lê siaⁿ mā tòe leh hiáng khí. Chúi-chôaⁿ-peh--á koh hoah: “Kò chûn.” Kúi-nā ê chúi-chhiú to̍h khai-sí chhut-la̍t kò, chûn to̍h án-ne ta̍uh-ta̍uh-á lī-khui bé-thâu, tán-kàu í-keng kò chhut káng-kháu, Chúi-chôaⁿ-peh--á koh hoah: “Khí-phâng!” Hū-chek ê chúi-chhiú sûi tōng-chok, siŭ--1-ē ê sî-kan, phâng í-keng pàng hó-sè, kāng-khoán hoah 1 siaⁿ: “Hó!” Kin-á-ji̍t hong-thàu, phâng sûi chia̍h tio̍h hong, chûn-sok jú chhui jú kín. Chúi-chôaⁿ-peh--á koh hoah: “Tāi-kong, bo̍k-phiau Lâm-tó, chhut-hoat!” Hoah liáu Chúi-chôaⁿ-peh--á to̍h khai-sí chhiùⁿ-koa: “Peh goe̍h cha̍p-gō͘ hit 1 kang, chûn beh lī-khui Liû-khiû káng....” Koa siaⁿ chhong-song si̍t-chāi kài hó thiaⁿ. Sán-kâu kái-soeh kóng, che sī Lâm-iûⁿ ê liû-hêng koa, kiâⁿ-chûn ê lâng kóng piān nā beh chhut-phâng, to̍h ài chhiùⁿ-koa hō͘ hái-sîn thiaⁿ, hái-sîn nā sim-hoe-khui to̍h ē pó-pì kiâⁿ-chûn pêng-an, sūn-hong sūn-phâng. Chit-lō tāi-chì, thâu-khí-seng hoān-sè sī teh kóng-chhiò, kú--lâi, jú lâi jú chē lâng beh chhut-hái mā lóng tòe leh chhiùⁿ, soah piàn koàn-sì, hoâiⁿ-ti̍t koa hó thiaⁿ, ke chhiùⁿ mā bô pāi-hāi. A-hōng kah A-lông chin ū chhù-bī, mā khì chhéng-kàu Chúi-chôaⁿ-peh--á án-chóaⁿ chhiùⁿ, A-bêng--leh, chhut-hái bô-jōa-kú to̍h hîn-chûn hîn kah beh-sí-tōng-hāiⁿ, tó tī mn̂g-chhn̂g peh bē--khí-lâi.</font>\n<br><br><p>\n\n<p><font size=5>Chûn beh sái kàu Lâm-tó ài 3 ji̍t ê kú, A-bêng it-ti̍t hîn-chûn, tó kui kang–ê, A-lông kah A-hōng sī m̄-bat chhut kòe hái, ta̍k hāng to hòⁿ-hiân, sì-kè chhōe lâng mn̄g-tang-mn̄g-sai, mā chhiāⁿ-chhiāⁿ khì chhōe Sán-kâu khai-káng, iû-kî sī A-hōng kah Sán-kâu in 2 ê kāng hiong, put-sî mā chò-hóe teh ōe kò͘-hiong kah iá-kiû ê tāi-chì. Sán-kâu ū chah bat-tah lâi, êng-êng bô tāi-chì to̍h teh liān kòng kiû ê chu-sè, kóng sī chûn ē hián, tùi liān io kah kha-thúi chin ū pang-chān.</font><br><br></p>\n<p><font size=5>Tī tē 4 kang chái-khí, chúi-chhiú hoah kóng khòaⁿ tio̍h hái-chiáu teh poe, Lâm-tó beh kàu–ah, kó-jiân chûn koh kiâⁿ pòaⁿ po͘, to̍h khòaⁿ tio̍h Lâm-tó. Chìn-chêng tī chûn-téng ê sî, A-lông in í-keng chham-siông hó, A-lông, A-bêng, A-hōng, Sán-kâu 4 ê lâng chò thâu-chêng lo̍h-chûn, seng-khì thàm-thiaⁿ, chúi-chhiú kah chûn-tiúⁿ chèng-lâng lâu tī chûn-téng kò͘ chûn, bān-put-jī phah su beh cháu koh ū thè-lō͘.</font><br><br></p>\n<p><font size=5>A-lông in 4 ê lâng lo̍h-chûn, sūn lō͘ kiâⁿ bô-jōa-kú to̍h kiâⁿ kàu 1 ê chng-siā, hn̄g-hn̄g chng–ni̍h ê lâng to̍h khòaⁿ tio̍h A-lông in, m̄-koh lóng sûi cháu tńg-khì chhù–ni̍h bih, mn̂g chhòaⁿ kah ân-ân. 4 ê lâng sim-lāi kî-koài, put-kò siūⁿ beh mn̄g ho͘ chheng-chhó mā chhōe bô lâng. Chit-chūn A-hōng kóng: “Lán koh kè-sio̍k kiâⁿ khòaⁿ-māi–leh, hoān-sè chhōe ū lâng thang mn̄g ho͘ chim-chiok.” Chām-sî mā bô khah hó ê hoat-tō͘, 4 ê lâng to̍h kè-sio̍k gōng-gōng-á kiâⁿ, koh kiâⁿ–1-tè-á, kiâⁿ kàu 1 tè khàng-tē-á, khòaⁿ–khí-lâi sī chit chng teh chi̍p-hōe ê só͘-chāi, tú hó ū 4 ê gín-á tī hia teh sńg.</font><br><br></p>\n<p><font size=5>Sán-kâu khòaⁿ tio̍h ū lâng, kóaⁿ-kín cháu-khì beh mn̄g-ōe, 4 ê gín-á khòaⁿ tio̍h Sán-kâu kiâⁿ óa–kòe, lóng khai-sí háu, beh cháu-khì bih, tú hó 1 ê gín-á poa̍h–tó, cháu bē-hù, Sán-kâu kiâⁿ khì hit ê gín-á piⁿ–á, kóng: “Gín-á-hiaⁿ, lí ū iàu-kín–bô? A-chek m̄ sī pháiⁿ-lâng.” Gín-á khòaⁿ tio̍h Sán-kâu ê bīn, tò ba̍k hia 1 khî tn̂g-tn̂g kàu chhùi-kak, thâu-mo͘ khiû-khiû ná pu̍t-chó͘, chhiò–khí-lâi pí bô chhiò koh khah khióng-pò͘, kiaⁿ kah to kiōng beh phòa-táⁿ, jú háu jú tōa-siaⁿ. Chit sî 3 ê bih–khí-lâi ê gín-á koh cháu–chhut-lâi, khiā tī lī Sán-kâu hn̄g-hn̄g ê só͘-chāi hoah-hiu: “Mài khi-hū goán pêng-iú–lah!” “Kā goán pêng-iú pàng–cháu-lah!” “I lóng bô sé seng-khu, chiok chhàu, bô hó-chia̍h, lí mài ka chia̍h!” Sán-kâu hoah kóng: “Góa chia̍h pn̄g, bô chia̍h lâng, góa m̄ sī pháiⁿ-lâng–lah!” Gín-á thiaⁿ tio̍h pêng-iú kóng ka-tī chiok chhàu, koh khàu kah jú chhám. Chit 4 ê gín-á lóng bô beh thiaⁿ Sán-kâu kái-soeh, mē–ê kè-sio̍k mē, háu–ê kè-sio̍k háu. Chit sî A-bêng nauh kóng, “Hāi–ā hāi–ā, lín khòaⁿ Sán-kâu ê piáu-chêng, i kám sī kiōng beh khàu–chhut-lâi-ah, ba̍k-sái kâm ba̍k-kîⁿ án-ne, bô bô bô, chim-chiok ka khòaⁿ, i ba̍k-sái í-keng lâu–lo̍h-lâi-ah neh, lán kám beh kín khì ka kiù?” A-lông mā sè-sè-siaⁿ-á kóng: “He gín-á ū kàu gâu mē, 1 lâng 1 kù mē bē thêng, khòaⁿ–khí-lâi Sán-kâu í-keng siū tio̍h chin tōa ê sim-lí chhòng-siong, chit-má í-keng kūi leh siang-chhiú thuh thô͘-kha, thâu kau-kau teh háu–ah.” </font><br><br></p>\n<p><font size=5>3 ê lâng tng teh ûi-lân ê sî, hiông-hiông thiaⁿ tio̍h “Pn̆g-ǹg, pn̆g-ǹg, pn̆g-ǹg” ê siaⁿ, poa̍h–tó ê gín-á thiaⁿ–tio̍h, m̄ chai tó-ūi lâi ê ióng-khì, peh khí-lâi cháu-khì in 3 ê gín-á phōaⁿ hia, A-lông in 3 ê lâng mā sûi óa kòe Sán-kâu piⁿ–á. Chit sî 2 tâi o͘-tó-bái “Pn̆g-ǹg, pn̆g-ǹg, pn̆g-ǹg” kā A-lông in 4 ê lâng tòng-chò tiong-sim, ti̍t-ti̍t se̍h îⁿ-kho͘-á, thô͘-hún hō͘ chhia-lián ká kah sì-kè poe, chin eng-ia, se̍h kài chē lìn liáu-āu chiah thêng–lo̍h-lâi. Kòe 1-sî-á, eng-ia lo̍h tē, A-lông in chiah khòaⁿ ē chheng chit 2 ê lâng seⁿ-chò siáⁿ-khoán. 1 ê kā o͘-thâu-mo͘ loa̍h chò o͘-lú-bak-kuh, 1 ê kā âng-thâu-mo͘ lâu kah tn̂g-lò-sò, pàng ho͘ sàm-iā-iā, 2 ê lóng kòa o͘-jîn-ba̍k-kiàⁿ, chhēng o͘-sek ê phah-thih-á-khò͘ kah o͘-sek ê phôe-kah-á, kah-á bô liú, heng-chêng kah pak-tó͘ lóng hiàn-hiàn. O͘-mo͘–ê kah-á āu-piah siù 1 chiah hó͘, âng-mo͘–ê siù 1 chiah pà.</font><br><br></p>\n<p><font size=5>Chit sî A-bêng sè-siaⁿ-á kóng: “Khòaⁿ in án-ne hiong-kài-kài, góa khòaⁿ lán í-keng chhōe tio̍h pháiⁿ-lâng–ā.” A-lông ìn kóng: “Sī hîm sī hó͘ lán koh m̄ chai-iáⁿ, seng mn̄g khòaⁿ-māi–leh chiah phah-sǹg.” A-lông tú siūⁿ beh khui-chhùi mn̄g-ōe, o͘-mo͘–ê seng chhut-siaⁿ: “Lín chia gōa-tē-á koh lâi teh chau-that gín-á tōa-sè, ko-ko-tîⁿ, loān bē soah!” Sán-kâu tōa-siaⁿ ìn kóng: “Góa siáⁿ lóng bô chò neh!”  ng-mo͘–ê chhiò-chhiò-á kóng: “Kā in chia ê hāi-á phah ho͘ m̄-káⁿ lâi chiah kóng, bián hâm in lo-so lah!” A-lông kóng: “Goán sī beh lâi phah pháiⁿ-lâng, kái-kiù Lâm-tó–ê!”  ng-mo͘–ê kài-sêng jú thiaⁿ jú ài chhiò án-ne, chhiò-chhiò ìn kóng: “Tio̍h! Tio̍h! Tio̍h! Goán to̍h sī pháiⁿ-lâng! Ōe bián ke kóng, beh phah kín lâi!” Siang-chhiú hō͘-siōng khì tēⁿ lēng-gōa 1 chhiú ê kûn-thâu-bú, tēⁿ kah khia̍k-khia̍k-kiò, lâng iân-lō͘ ta̍uh-ta̍uh-á kiâⁿ–kòe-lâi. O͘-mo͘–ê khòaⁿ âng-mo͘–ê tín-tāng, lâng mā lo̍h-chhia, ām-kún-á siang-pêng choāiⁿ-choāiⁿ–leh, “khiăk, khiăk” 2 siaⁿ, mā tòe leh kiâⁿ–kòe-lâi. Sán-kâu khòaⁿ tio̍h o͘-mo͘–ê kiâⁿ–lâi, móa-pak úi-khut bô tè tháu, mā bē-giàn koh su-khó, bat-tah gia̍h leh thoa-thô͘ mā tùi o͘-mo͘–ê kiâⁿ–khì, put-sî bat-tah nā lòng tio̍h chio̍h-thâu to̍h “khong” 1 siaⁿ, he piáu-chêng khòaⁿ–khí-lâi í-keng oàn-hūn kah sit lí-tì, kan-na siūⁿ beh sio-phah tháu-khùi. A-hōng khòaⁿ tùi-hong í-keng bô beh chham-siông–ā, kā A-lông kah A-bêng kóng: “Lín seng thè-āu, khòaⁿ pān-sè siáⁿ-khoán, âng-mo͘–ê góa lâi chhú-lí!” Hun-chhoe poe̍h–chhut-lâi mā tùi âng-mo͘–ê kiâⁿ–khì.</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 12 南島大車拚！武術ê高手to̍h是ài按呢相phah！","url":"/%5Bobject%20Object%5D/alongep12/","content":"<p><a href=\"https://youtu.be/HtTvSB2mkhk\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/5a66ecd9-3e01-43fd-9742-4edddae73f9a\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3gjzwLUF7foUjXH4ISRNu0\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/PXk7cQBZdrj-6pdJtg\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-12-%E5%8D%97%E5%B3%B6%E5%A4%A7%E8%BB%8A%E6%8B%9A-%E6%AD%A6%E8%A1%93%C3%AA%E9%AB%98%E6%89%8Bto-h%E6%98%AF%C3%A0i%E6%8C%89%E5%91%A2%E7%9B%B8phah/id1730745763?i=1000655790525\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NWE2NmVjZDktM2UwMS00M2ZkLTk3NDItNGVkZGRhZTczZjlh?sa=X&ved=0CAUQkfYCahcKEwiImZL1q66GAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>瘦猴hit pêng是bat-tah sa–leh烏白hut，烏mo͘–ê mā閃mā擋，ta̍k不時，siòng tio̍h khang-phāng to̍h kā瘦猴cheng–1-ē。A鳳hit pêng，hun吹ná kòng ná配合時機出脚踢，mā kah紅mo͘–ê phah kah難分難解，chit ê紅mo͘–ê jú phah koh jú歡喜，一直chhiàng講「Koh來！Koh來！無夠！無夠！」正港是標準ê sio-phah雞á，看–起-來phah kah真享受。2 pêng看–起-來lóng無人占贏，5分á 5分。Chit時A明拖2 ê布袋過–來，表情真hiau-pai kā A郎講：「戰爭beh贏to̍h ài看我che hái-kho͘-lah-suh ê妙計，我chit ê軍師m̄是紙糊–ê lah。」A郎問講：「你拖he是siáⁿ？」A明應講：「錦囊！」Sòa–lòe無ke講話，2 kha布袋內ê mi̍h出力對2 ê tng teh sio-phah ê所在phiaⁿ–過。Mi̍h-kiāⁿ落地瘦猴kah A鳳sûi poa̍h倒，烏mo͘–ê kah紅mo͘–ê soah kui叢好好khiā在在，瘦猴kah A鳳詳細看chiah知影ka-tī踏tio̍h kin蕉皮，oa̍t頭to̍h看tio̍h A明1手the̍h 1 kha布袋。A鳳先發作，罵講：「你chit ê無路用ê狗頭軍師，你到底是toh 1 pêng–ê！」瘦猴mā罵講：「等–leh我chia phah soah你to̍h知死！」Liân A郎mā用冷kah kiōng beh ē結冰ê眼神kā A明gîn。A明人sûi bih kah hn̆g遠，tiām-tiām lóng m̄敢出聲。</font><br><br></p>\n<p><font size=5>Che虎kah豹人koh真紳士，無趁in poa̍h倒ê時偷phah，che mā凡勢是tng teh sio拚ê時，天頂有kin蕉皮lak–落-來chit件tāi-chì實在siuⁿ hàm，in 2人原地khiā好好，beh等對手khiā好勢koh再戰。To̍h tī瘦猴kah A鳳準備好beh繼續chhia-piàⁿ ê時，圍tī邊–á ê人慢慢á分開，1 ê頭mn̂g白phú-á白phú ê中年人行–出-來，直直ùi A郎hia行–過，虎kah豹看tio̍h伊來，to̍h thè ùi伊後壁去，A鳳kah瘦猴sa無cháng，mā kā A明giú–leh，3 ê人退ùi邊–á去。</font><br><br></p>\n<p><font size=5>中年人行到離A郎1丈遠ê時，ta̍uh-ta̍uh-á kā插tī腰帶ê木刀poe̍h–出-來，刀gia̍h平平在胸前，刀尖正正對A郎，chhek 1 ê勢，A郎mā ta̍uh-ta̍uh-á kā木刀poe̍h–出-來，gia̍h koân過頭殼頂，mā chhek 1 ê勢。中年人sòa–lòe ta̍uh-ta̍uh-á kā刀làu ho͘ kē，變1 ê勢，chit時A郎mā tòe伊koh變1 ê勢。2 ê人to̍h án-ne tī原位不斷變勢，soah無人向對方出招。A明nauh 1句講：「看lóng無，in是leh pìⁿ-siáⁿ-báng？」瘦猴ka應講：「Nā武術ê高手，kan-na看chhek siáⁿ-mih勢，to̍h知影koh來beh án-chóaⁿ出招，koh khah厲害–ê，ē-tàng看kah sòa–落-來3，4招，kah he gâu行棋ê人kāng款，你mài看in kan-na tī hia teh換勢，其實in 2 人精神ê真集中，心內已經戰kah chiâⁿ緊張。」A明聽了koh詳細ka看，koh有影neh！In 2 ê人頭殼額á已經開始leh出kōaⁿ，勢mā jú變jú緊，tī眾人緊張kah kiōng beh bē喘氣ê時，2 ê人無koh變勢，gia̍h刀ê手mā tòe leh sôe–落-來，汗流sám滴，尤其是A郎，已經喘kah ē kho͘雞bē pûn火–ah。中年人笑笑講：「真正不得了，最後hit刀我險擋無tio̍h。」A郎ná喘ná應講：「師傅siuⁿ過謙–lah，我頭前早to̍h中你kúi-nā刀。」</font><br><br></p>\n<p><font size=5>Tang時á chit ê中年人to̍h是進–à，1冬前重傷tòa tī A郎in tau治傷，尾–á離開去報冤仇，冤仇報了轉來南島，iā to̍h是伊ê故鄉養老。因為伊人熱心刀法koh真好，少年ê時四界行踏tāi-chì iā看kài chē，só͘-pái眾人便nā有疑難雜症，lóng來hâm伊參詳，真thok-tiōng–伊，久–來soah變做南島ê頭人。進–à問A郎是為怎樣來到南島，A郎koh kā伊beh來南島phah歹人ê tāi-chì，講1遍hō͘進–à聽，進–à詳細聽kah soah，chiah講：「你hông騙–去-ah。Chit-má mā beh黃昏，咱sóa來goán-tau食飯，chiah ta̍uh-ta̍uh-á講。」</font><br><br></p>\n<p><font size=5>去到進–à in tau ê時，虎豹兄弟mā在場 ，進–à chhōa眾人到飯廳，招呼ta̍k ê坐好勢了後，to̍h去chhōe長工，吩咐講人客來食飯，趕緊去款飯菜，講soah，人koh轉來食飯桌坐。無jōa久，長工to̍h kā桌頂款好勢，koh the̍h 2 kó͘ m̄知是siáⁿ ê飲料，眾人ê杯á lóng thîn kah tĭⁿ-tīⁿ，詳細ka chîn，黃黃koh ē phuh pho。進–à講：「來，ta̍k ê先乾杯，止嘴ta！」講soah杯á phâng–leh to̍h ko̍k–落-去。虎豹兄弟聽tio̍h進–à án-ne講，mā kah進–à kāng款lim kah tă-ta，kan-na chhun A郎in 4 ê外地á，你看我我看你，m̄知beh án-chóaⁿ。進–à鼓舞講：「好mi̍h–lah，免giâu疑！」A郎in 4 ê人m̄知he是siáⁿ-mih飲料，心內tám-tám，m̄-koh做主人–ê teh chhui，mā歹勢chhek人ê意，有樣看樣，杯á sa–leh，大嘴ko̍k–lo̍h-khì，kui杯ho͘乾，4 ê人目睭soah lóng金–khài。A明tāi先講：「Ŏ͘，che好lim neh！」A鳳接落去應講：「甘甘phang-phang koh苦liám-á苦liám，好lim。」A郎講：「Lim–lòe kài-sêng kui seng-khu ê火氣lóng消 kah lĭ-lī，有影好mi̍h！」瘦猴siāng kah-ì，問講：「Che是siáⁿ-mi̍h，我是做進出口ê生理人，nā ē-sái–chit，我想beh進口去goán hia賣。」進–à應：「Che是goán chia ê特產，hō做bì-luh，是麥á kek ê酒，nā講beh買，咱ē-tàng ta̍uh-ta̍uh-á參詳，咱先來kā lín ê誤解tháu ho͘開。」Sòa–落-去to̍h開始khai-phòa hō͘ A郎in知影。</font><br><br></p>\n<hr>\n<br>\n<font size=5>Sán-kâu hit pêng sī bat-tah sa--leh o͘-pe̍h hut, o͘-mo͘--ê mā siám mā tòng, ta̍k-put-sî, siòng tio̍h khang-phāng to̍h kā Sán-kâu cheng--1-ē. A-hōng hit pêng, hun-chhoe ná kòng ná phòe-ha̍p sî-ki chhut kha that, mā kah âng-mo͘--ê phah kah lân-hun lân-kái, chit ê âng-mo͘--ê jú phah jú hoaⁿ-hí, it-ti̍t chhiàng kóng “Koh lâi! Koh lâi! Bô kàu! Bô kàu!” Chiàⁿ-káng sī phiau-chún ê sio-phah ke-á, khòaⁿ--khí-lâi phah kah chin hiáng-siū. 2 pêng khòaⁿ--khí-lâi lóng bô lâng chiàm-iâⁿ, 5 hun-á 5 hun. Chit sî A-bêng thoa 2 ê pò͘-tē kòe--lâi, piáu-chêng chin hiau-pai kā A-lông kóng: “Chiàn-cheng beh iâⁿ to̍h ài khòaⁿ góa che hái-kho͘-lah-suh ê biāu-kè, góa chit ê kun-su m̄ sī chóa kô͘--ê lah.” A-lông mn̄g kóng: “Lí thoa he sī siáⁿ?” A-bêng ìn kóng: “Kím-lông!” Sòa--lòe bô ke kóng-ōe, 2 kha pò͘-tē lāi ê mi̍h chhut-la̍t tùi 2 ê tng teh sio-phah ê só͘-chāi phiaⁿ--kòe. Mi̍h-kiāⁿ lo̍h tē Sán-kâu kah A-hōng sûi poa̍h-tó, o͘-mo͘--ê kah âng-mo͘--ê soah kui-châng hó-hó khiā chāi-chāi, Sán-kâu kah A-hōng siông-sè khòaⁿ chiah chai-iáⁿ ka-tī ta̍h tio̍h kin-chio phôe, oa̍t-thâu to̍h khòaⁿ tio̍h A-bêng 1 chhiú the̍h 1 kha pò͘-tē. A-hōng seng hoat-chok, mē kóng: “Lí chit ê bô lō͘-ēng ê káu-thâu kun-su, lí tàu-té sī toh 1 pêng--ê!” Sán-kâu mā mē kóng: “Tán--leh góa chia phah soah lí to̍h chai sí!” Liân A-lông mā iōng léng kah kiōng beh ē kiat-peng ê gán-sîn kā A-bêng gîn. A-bêng lâng sûi bih kah hn̆g-hn̄g, tiām-tiām lóng m̄-káⁿ chhut-siaⁿ.</font>\n<br><br><p>\n\n<p><font size=5>Che hó͘ kah pà lâng koh chin sin-sū, bô thàn in poa̍h-tó ê sî thau phah, che mā hoān-sè sī tng teh sio-piàⁿ ê sî, thiⁿ-téng ū kin-chio phôe lak–lo̍h-lâi chit kiāⁿ tāi-chì si̍t-chāi siuⁿ hàm, in 2 lâng goân-tē khiā hó-hó, beh tán tùi-chhiú khiā hó-sè koh chài chiàn. To̍h tī Sán-kâu kah A-hōng chún-pī hó beh kè-sio̍k chhia-piàⁿ ê sî, ûi tī piⁿ–á ê lâng bān-bān-á hun-khui, 1 ê thâu-mn̂g pe̍h-phú-á pe̍h-phú ê tiong-liân-lâng kiâⁿ–chhut-lâi, ti̍t-ti̍t ùi A-lông hia kiâⁿ–kòe, hó͘ kah pà khòaⁿ tio̍h i lâi, to̍h thè ùi i āu-piah khì, A-hōng kah Sán-kâu sa-bô-cháng, mā kā A-bêng giú–leh, 3 ê lâng thè ùi piⁿ–á khì.</font><br><br></p>\n<p><font size=5>Tiong-liân-lâng kiâⁿ kàu lī A-lông 1 tn̄g hn̄g ê sî, ta̍uh-ta̍uh-á kā chhah tī io-tòa ê ba̍k-to poe̍h–chhut-lâi, to gia̍h pêⁿ-pêⁿ chāi heng-chiân, to-chiam chiàⁿ-chiàⁿ tùi A-lông, chhek 1 ê sè, A-lông mā ta̍uh-ta̍uh-á kā ba̍k-to poe̍h–chhut-lâi, gia̍h koân kòe thâu-khak téng, mā chhek 1 ê sè. Tiong-liân-lâng sòa–lòe ta̍uh-ta̍uh-á kā to làu ho͘ kē, piàn 1 ê sè, chit sî A-lông mā tòe i koh piàn 1 ê sè. 2 ê lâng to̍h án-ne tī goân-ūi put-toān piàn sè, soah bô lâng hiòng tùi-hong chhut-chiau. A-bêng nauh 1 kù kóng: “Khòaⁿ lóng bô, in sī leh pìⁿ-siáⁿ-báng?” Sán-kâu ka ìn kóng: “Nā bú-su̍t ê ko-chhiú, kan-na khòaⁿ chhek siáⁿ-mih sè, to̍h chai-iáⁿ koh lâi beh án-chóaⁿ chhut-chiau, koh khah lī-hāi–ê, ē-tàng khòaⁿ kah sòa–lo̍h-lâi 3, 4 chiau, kah he gâu kiâⁿ-kî ê lâng kāng-khoán, lí mài khòaⁿ in kan-na tī hia teh ōaⁿ sè, kî-si̍t in 2 lâng ê cheng-sîn chin chi̍p-tiong, sim-lāi í-keng chiàn kah chiâⁿ kín-tiuⁿ.” A-bêng thiaⁿ liáu koh siông-sè ka khòaⁿ, koh ū-iáⁿ neh! In 2 ê lâng thâu-khak-hia̍h-á í-keng khai-sí leh chhut-kōaⁿ, sè mā jú piàn jú kín, tī chiòng-lâng kín-tiuⁿ kah kiōng beh bē chhoán-khùi ê sî, 2 ê lâng bô koh piàn sè, gia̍h to ê chhiú mā tòe leh sôe–lo̍h-lâi, kōaⁿ-lâu-sám-tih, iû-kî sī a-lông, í-keng chhoán kah ē kho͘ ke bē pûn hóe–ah. Tiong-liân-lâng chhiò-chhiò kóng: “Chin-chiàⁿ put-tek-liáu, chòe-āu hit to góa hiám tòng bô tio̍h.” A-lông ná chhoán ná ìn kóng: “Sai-hū siuⁿ kòe-khiam–lah, góa thâu-chêng chá to̍h tiòng lí kúi-nā to.”</font><br><br></p>\n<p><font size=5>Tang-sî-á chit ê tiong-liân-lâng to̍h sī Chìn–à, 1-tang-chêng tāng-siong tòa tī A-lông in tau tī-siong, bóe–á lī-khui khì pò oan-siû, oan-siû pò liáu tńg-lâi Lâm-tó, iā to̍h sī i ê kò͘-hiong ióng-ló. In-ūi i lâng jia̍t-sim to-hoat koh chin hó, siàu-liân ê sî sì-kè kiâⁿ-ta̍h tāi-chì iā khòaⁿ kài chē, só͘-pái chiòng-lâng piān-nā ū gî-lân-cha̍p-chèng,  lóng lâi hâm i chham-siông, chin thok-tiōng–i, kú–lâi soah piàn-chò Lâm-tó ê thâu-lâng. Chìn–à mn̄g A-lông sī ūi chóaⁿ-iūⁿ lâi-kàu Lâm-tó, A-lông koh kā i beh lâi Lâm-tó phah pháiⁿ-lâng ê tāi-chì, kóng 1 piàn hō͘ Chìn–à thiaⁿ, Chìn–à siông-sè thiaⁿ kah soah, chiah kóng: “Lí hông phiàn–khì-ah. Chit-má mā beh hông-hun, lán sóa lâi goán-tau chia̍h-pn̄g, chiah ta̍uh-ta̍uh-á káng.”</font><br><br></p>\n<p><font size=5>Khì kàu Chìn–à in tau ê sî, hó͘-pà hiaⁿ-tī mā chāi-tiûⁿ, Chìn–à chhōa chiòng-lâng kàu pn̄g-thiaⁿ, chio-ho͘ ta̍k ê chē hó-sè liáu-āu, to̍h khì chhōe tn̂g-kang, hoan-hù kóng lâng-kheh lâi chia̍h-pn̄g, kóaⁿ-kín khì khoán pn̄g-chhài, kóng soah, lâng koh tńg-lâi chia̍h-pn̄g-toh chē. Bô-jōa-kú, tn̂g-kang to̍h ka toh-téng khoán hó-sè, koh the̍h 2 kó͘ m̄ chai sī siáⁿ ê ím-liāu, chiòng-lâng ê poe-á lóng thîn kah tĭⁿ-tīⁿ, siông-sè ka chîn, n̂g-n̂g koh ē phuh pho. Chìn–à kóng: “Lâi, ta̍k ê seng kan-poe, chí chhùi-ta!” Kóng soah poe-á phâng–leh to̍h ko̍k–lo̍h-khì. Hó͘-pà hiaⁿ-tī thiaⁿ tio̍h Chìn–à án-ne kóng, mā kah Chìn–à kāng-khoán lim kah tă-ta, kan-na chhun A-lông in 4 ê gōa-tē-á, lí khòaⁿ góa góa khòaⁿ lí, m̄ chai beh án-chóaⁿ. Chìn–à kó͘-bú kóng: “Hó mi̍h–lah, bián giâu-gî!” A-lông in 4 ê lâng m̄ chai he sī siáⁿ-mih ím-liāu, sim-lāi tám-tám, m̄-koh chò chú-lâng–ê teh chhui, mā pháiⁿ-sè chhek lâng ê ì, ū iūⁿ khòaⁿ iūⁿ, poe-á sa–leh, tōa-chhùi ko̍k–lo̍h-khì, kui poe ho͘ ta, 4 ê lâng ba̍k-chiu soah lóng kim–khài. A-bêng tāi-seng kóng: “Ŏ͘, che hó lim neh!” A-hōng chiap lo̍h-khì ìn kóng: “Kam-kam phang-phang koh khó͘-liám-á khó͘-liám, hó lim.” A-lông kóng: “Lim–lòe kài-sêng kui seng-khu ê hóe-khì lóng siau kah lĭ-lī, ū iáⁿ hó mi̍h!” Sán-kâu sāng kah-ì, mn̄g kóng: “Che sī siáⁿ-mih, góa sī chò chìn-chhut-kháu ê seng-lí-lâng, nā ē-sái–chit, góa siūⁿ beh chìn-kháu khì goán hia bē.” Chìn–à ìn: “Che sī goán chia ê te̍k-sán, hō chò bì-luh, sī be̍h-á kek ê chiú, nā kóng beh bé, lán ē-tàng ta̍uh-ta̍uh-á chham-siông, lán seng-lâi kā lín ê gō͘-kái tháu ho͘ khui.” Sòa–lo̍h-khì to̍h khai-sí khai-phòa hō͘ A-lông in chai-iáⁿ. </font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎】EP. 13 精彩結局！我想欲koh來1 chōa精彩ê旅行！","url":"/%5Bobject%20Object%5D/alongep13/","content":"<p><a href=\"https://youtu.be/HSNfeXtjLXQ\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/86b222a1-2810-4ec7-b9a5-51b77cf67c51\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0GYHmnKP9C8InYXicpkzzI\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/9X4bhqkrgcwXMSU3pB\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E-%E5%8F%B0%E8%AA%9E%E5%BB%A3%E6%92%AD%E5%8A%87-ep-13-%E6%88%91%E6%83%B3%E6%AC%B2koh%E4%BE%861-ch%C5%8Da%E7%B2%BE%E5%BD%A9%C3%AA%E6%97%85%E8%A1%8C/id1730745763?i=1000656503083\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ODZiMjIyYTEtMjgxMC00ZWM3LWI5YTUtNTFiNzdjZjY3YzUx?sa=X&ved=0CAUQkfYCahcKEwiImZL1q66GAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>進–à燒酒ná sip，ná kā tāi-chì拆分明。當時á tāi-chì是án-ne，南島ê人生成kài善良，mā真熱情hòⁿ客，真好鬥陣。問題是南島附近有1 ê lah-sap國，hit國ê lah-sap人不時nā來到島–ni̍h，看南島ê人古意，to̍h beh kâng拐beh kâng騙，beh偷也beh搶，無所不至，lóng m̄ kah人講道理，項項beh phiⁿ，siáⁿ-mi̍h to̍h beh佔贏。到尾南島ê人擋bē-tiâu，無ài koh hō͘ hia ê lah-sap人來，nā是偷走–來to̍h phah kah in叫m̄敢。Lah-sap人m̄甘願，soah四界去放風聲，做賊–ê喝lia̍h賊，講南島出現大歹人，人人過kah真淒慘。註死koh去hō͘ A郎聽–tio̍h，少年lâng khah chhóng-pōng，聽tio̍h che不仁不義ê tāi-chì，人to̍h chih-chài bē tiâu，堅心beh離鄉phah歹人，解救南島。</font><br><br></p>\n<p><font size=5>誤會tháu–開了後，A郎面紅紅，有夠歹勢，當場to̍h kā在場所有ê人會失禮。進–à應講：「無要緊–lah！Koh看tio̍h你，我是真歡喜，hit時ê gín-á-phí，chit-má已經生kah chiah將才，你to̍h kā失敗當做是好經驗，以後凡事to̍h khah斟酌–leh。Ta̍k ê mā lóng是án-ne chiâⁿ人–ê。」A明講：「我nā無tn̄g tio̍h主公，凡勢早to̍h iau死tī路邊–a。」A鳳安慰講：「Hâm lín出來旅行，真心適，koh tn̄g tio̍h gín-á時phah球ê好對手，行chit chōa真ta̍t–lah！」瘦猴mā應講：「Hâm lín se̍k-sāi真歡喜，講話mā kài投機，chit chōa來南島凡勢koh有bē少生理thang講，A郎你mài想siuⁿ chē–lah！」紅mo͘ ê A豹puh 1句講：「我是phah kah真歡喜，等–leh食飽看koh有人beh kah我phah–1-tiûⁿ-無？」A虎應講：「好–ah-lah，你che sio-phah雞á無sio-phah是ē死hiⁿh？」A豹koh應講：「Nā無sio-phah，我ê靈魂ē一直tī我ê耳空邊nauh，nauh講靈魂ê溫度無夠燒，án-ne我to̍h bē青春lah！」A虎koh應講：「你講he siáng聽有lah！來來來，ta̍k-ke燒酒繼續thîn！」Hit暝，ta̍k-ke lim酒配話，講kah m̄知影thang soah，A郎mā kā所有庫存ê chu̍t米丸á lóng the̍h出來請，南島chit pêng ê朋友kāng款o-ló kah ē tak舌。尾手瘦猴ê定期船，開始載chu̍t米丸á來南島賣，差不多是1 tang後ê tāi-chì。</font><br><br></p>\n<p><font size=5>隔轉kang，A郎精神ê時，日頭已經pha̍k kha-chhng，頭殼mā疼kah kiông-beh死，to m̄-bat lim酒，醉過暝。進–à koh笑笑ka講，你nā酒量beh koh進步，chit-má燒酒koh繼續kiat–落-去siāng有效，A郎已經驚破膽，直直叫m̄敢。Hit時虎豹兄弟已經chhōa瘦猴去chhōe南島ê大行口chih-chiap生理ê tāi-chì，A明hâm A鳳轉去船頂，kā船長講ài tī南島ke chhiân–kúi-日-á，凡勢生理講有定，to̍h ài載貨轉去賣。Sòa–落-來kúi日，講生理–ê講生理，觀光–ê四界chhit-thô參觀，船頂ê脚手nā有閒，mā輪流落船四界lau，A郎便有機會，to̍h kah進–à做夥研究刀法，sûi人無閒。</font><br><br></p>\n<p><font size=5>幾日後，瘦猴生理講soah，決定先beh買南島ê糖，米，bì-luh轉去看市草如何，nā物件銷路bē-bái，貨tháu tio̍h緊，to̍h koh轉來南島買貨，A鳳chit幾kang lóng teh觀光，mā建議瘦猴nā beh載貨tio̍h ài sūn-sòa載人客來chia觀光遊覽，應該ûn-ná是bē-bái ê生理。</font><br><br></p>\n<p><font size=5>Beh出海hit 1 kang，南島ê好朋友lóng來相送，kan-na A豹hâm人無kâng，kōaⁿ 1 kha大kha-báng，當時á是聽瘦猴講in hia工地，lóng ē有竹雞á來teh chhōe麻煩，講伊ê靈魂teh喊喝，一定ài去sio-phah，nā無，伊ê靈魂絕對bē放伊soah。A郎in 1 tīn人chit幾kang tī南島hông熱情招待，beh離開ê時，心內ûn-ná m̄-kam m̄-kam，m̄-koh人生to̍h是án-ne，有時鬥陣有時分開，講再會了後，sûi koh期待後páiⁿ再相會，分開了後顛倒jú相思。今á日猶原tī水泉伯á響亮ê歌聲–ni̍h，beh轉去故鄉ê船，lī岸jú來jú遠。</font><br><br></p>\n<p><font size=5>時間ná箭teh飛，半tang siŭ–1-ē to̍h過去–ah，A郎照hit chūn tī船頂ê約束，半年了後，beh tī港都瘦猴ê公司再相會，1 chōa路行–過-來，半tang前旅行種種ê記智，koh 1項1項浮在眼前。到瘦猴hia ê時，ta̍k ê lóng已經到位，1 tīn人，kāng款chio去瘦猴慣勢ê hit間餐廳食飯開講。A鳳kāng款teh做酒樓ê生理，m̄-koh múi 1 kùi lóng ē來港都，hâm瘦猴in phah 1場野球比賽，「鳳凰酒樓」對「猛猴聯合會」，投手kah打者ê車拼，iā tio̍h是青春ê美夢kah熱情，繼續進入延長賽。鳳凰酒樓chu̍t米丸á口味jú做jú chē，已經成立分店專工teh bē丸á，kok庄社mā開始開分店，koh to̍h ài應付賣去南島ê gia̍h，辛勞jú chhiàⁿ jú chē。A明kài khiáu，是讀冊讀kah頭殼khong-khong，瘦猴留伊tī港都tàu脚手，教伊án-chóaⁿ kā冊教ê學問應用tī實務，A明真好牽教，學真緊，chit-má已經kah德–à kāng款是公司第二khám ê人物，主要是負責生理經營hit方面，認真thàn錢beh救天下萬民。A豹mā是人才，到港都無jōa久，bat-tah gia̍h–leh，1 ê人去竹圍á，kā hia ê竹雞á phah kah叫m̄敢，koh翻頭來叫伊老大，聽講是去hō͘伊靈魂ê熱度影響–tio̍h，ta̍k ê你兄我弟sio稱呼，sòa–落-來koh beh tòe A豹轉去南島對抗lah-sap國ê人。</font><br><br></p>\n<p><font size=5>咱故事ê主角A郎leh？其實chit-má已經是真好過日–ah，A鳳賣ê ta̍k粒丸á，lóng有hō͘ A郎顧問費，丸á生理koh ka-ia̍h，A郎已經m̄免煩惱錢ê tāi-chì，厝–ni̍h mā chhiàⁿ 1 ê長工teh kā爸母tàu做khang-khòe，有閒to̍h sī大chhōa–leh四界去遊覽，nā看tio̍h不仁不義ê tāi-chì，to̍h去tàu解決，生活無siáⁿ負擔，消遙自在。你nā有機會去問A郎，問伊chit-má siāng想beh創siáⁿ，我teh想，凡勢伊ē kā你應講：「我想beh hâm我hia ê好朋友，koh來1遍精彩ê旅行！」</font><br><br></p>\n<hr>\n<br>\n<font size=5>Chìn--à sio-chiú ná sip, ná kā tāi-chì thiah hun-bêng. Tang-sî-á tāi-chì sī án-ne, Lâm-tó ê lâng seⁿ-sêng kài siān-liông, mā chin jia̍t-chêng hòⁿ-kheh, chin hó tàu-tīn. Būn-tê sī Lâm-tó hū-kīn ū 1 ê lah-sap-kok, hit kok ê lah-sap-lâng put-sî nā lâi-kàu tó--ni̍h, khòaⁿ Lâm-tó ê lâng kó͘-ì, to̍h beh kâng koái beh kâng phiàn, beh thau iā beh chhiúⁿ, bû-só͘-put-chì, lóng m̄ kah lâng kóng tō-lí, hāng-hāng beh phiⁿ, siáⁿ-mi̍h to̍h beh chiàm-iâⁿ. Kàu-bóe Lâm-tó ê lâng tòng-bē-tiâu, bô ài koh hō͘ hia ê lah-sap-lâng lâi, nā sī thau-cháu--lâi to̍h phah kah in kiò m̄-káⁿ. Lah-sap-lâng m̄ kam-goān, soah sì-kè khì pàng hong-siaⁿ, chò chha̍t--ê hoah lia̍h-chha̍t, kóng Lâm-tó chhut-hiān tōa pháiⁿ-lâng, lâng-lâng kòe kah chin chhi-chhám.  Chù-sí koh khì hō͘ A-lông thiaⁿ--tio̍h, siàu-liân-lâng khah chhóng-pōng, thiaⁿ tio̍h che put-jîn put-gī ê tāi-chì, lâng to̍h chih-chài bē tiâu, kian-sim beh lī-hiong phah pháiⁿ-lâng, kái-kiù Lâm-tó.</font>\n<br><br><p>\n\n<p><font size=5>Gō͘-hōe tháu–khui liáu-āu, A-lông bīn âng-âng, ū kàu pháiⁿ-sè, tong-tiûⁿ to̍h kā chāi-tiûⁿ só͘-ū ê lâng hōe sit-lé. Chìn–à ìn kóng: “Bô iàu-kín–lah! Koh khòaⁿ tio̍h lí, góa sī chin hoaⁿ-hí, hit sî ê gín-á-phí, chit-má í-keng seⁿ kah chiah chiòng-châi, lí to̍h kā sit-pāi tòng-chò sī hó keng-giām, í-āu hoân-sū to̍h khah chim-chiok–leh. Ta̍k ê mā lóng sī án-ne chiâⁿ lâng–ê.” A-bêng kóng: “Góa nā bô tn̄g tio̍h chú-kong, hoān-sè chá to̍h iau-sí tī lō͘-piⁿ–a.” A-hōng an-ùi kóng: “Hâm lín chhut-lâi lú-hêng, chin sim-sek, koh tn̄g tio̍h gín-á sî phah kiû ê hó tùi-chhiú, kiâⁿ chit chōa chin ta̍t–lah!” Sán-kâu mā ìn kóng: “Hâm lín se̍k-sāi chin hoaⁿ-hí, kóng-ōe mā kài tâu-ki, chit chōa lâi Lâm-tó hoān-sè koh ū bē chió seng-lí thang kóng, A-lông lí mài siūⁿ siuⁿ chē–lah!”  ng-mo͘ ê A-pà puh 1 kù kóng: “Góa sī phah kah chin hoaⁿ-hí, tán–leh chia̍h-pá khòaⁿ koh ū lâng beh kah góa phah–1-tiûⁿ-bô?” A-hó͘ ìn kóng: “Hó–ah-lah, lí che sio-phah ke-á bô sio-phah sī ē sí hiⁿh?” A-pà koh ìn kóng: “Nā bô sio-phah, góa ê lêng-hûn ē it-ti̍t tī góa ê hīⁿ-khang piⁿ nauh, nauh kóng lêng-hûn ê un-tō͘ bô-kàu sio, án-ne góa to̍h bē chheng-chhun lah!” A-hó͘ koh ìn kóng: “Lí kóng he siáng thiaⁿ ū lah! Lâi lâi lâi, ta̍k-ke sio-chiú kè-sio̍k thîn!” Hit mê, ta̍k-ke lim chiú phòe ōe, kóng kah m̄ chai-iáⁿ thang soah, A-lông mā kā só͘-ū khò͘-chûn ê chu̍t-bí-oân-á lóng the̍h chhut-lâi chhiáⁿ, Lâm-tó chit pêng ê pêng-iú kāng-khoán o-ló kah ē tak-chi̍h. Bóe-chhiú Sán-kâu ê tēng-kî chûn, khai-sí chài chu̍t-bí-oân-á lâi Lâm-tó bē, chha-put-to sī 1 tang āu ê tāi-chì.</font><br><br></p>\n<p><font size=5>Keh-tńg-kang, A-lông cheng-sîn ê sî, ji̍t-thâu í-keng pha̍k kha-chhng, thâu-khak mā thiàⁿ kah kiông-beh sí, to m̄-bat lim chiú, chùi kòe mê. Chìn–à koh chhiò-chhiò ka kóng, lí nā chiú-liōng beh koh chìn-pō͘, chit-má sio-chiú koh kè-sio̍k kiat–lo̍h-khì siāng ū hāu, A-lông í-keng kiaⁿ phòa-táⁿ, ti̍t-ti̍t kiò m̄-káⁿ. Hit-sî hó͘-pà hiaⁿ-tī í-keng chhōa Sán-kâu khì chhōe Lâm-tó ê tōa hâng-kháu chih-chiap seng-lí ê tāi-chì, A-bêng khâm A-hōng tńg-khì chûn-téng, kā chûn-tiúⁿ kóng ài tī Lâm-tó ke chhiân–kúi-ji̍t-á, hoān-sè seng-lí kóng ū tiāⁿ, to̍h ài chài-hòe tńg-khì bē. Sòa–lo̍h-lâi kúi ji̍t, kóng seng-lí–ê kóng seng-lí, koan-kong–ê sì-kè chhit-thô chham-koan, chûn-téng ê kha-chhiú nā ū êng, mā lûn-liû lo̍h-chûn sì-kè lau, A-lông piān ū ki-hōe, to̍h kah Chìn–à chò-hóe gián-kiù to-hoat, sûi lâng bô-êng.</font><br><br></p>\n<p><font size=5>Kúi ji̍t āu, Sán-kâu seng-lí kóng soah, koat-tēng seng beh bé Lâm-tó ê thn̂g, bí, bì-luh tńg-khì khòaⁿ chhī-chháu jû-hô, nā mi̍h-kiāⁿ siau-lō͘ bē-bái, hòe tháu tio̍h kín, to̍h koh tńg-lâi Lâm-tó bé hòe, A-hōng chit kúi kang lóng teh koan-kong, mā kiàn-gī Sán-kâu nā beh chài-hòe tio̍h ài sūn-sòa chài lâng-kheh lâi chia koan-kong iû-lám, èng-kai ûn-ná sī bē-bái ê seng-lí.</font><br><br></p>\n<p><font size=5>Beh chhut-hái hit 1 kang, Lâm-tó ê hó pêng-iú lóng lâi sio-sàng, kan-na A-pà hâm lâng bô kâng, kōaⁿ 1 kha tōa kha-báng, tang-sî-á sī thiaⁿ Sán-kâu kóng in hia kang-tē, lóng ē ū tek-ke-á lâi teh chhōe mâ-hoân, kóng i ê lêng-hûn teh hán-hoah, it-tēng ài khì sio-phah, nā bô, i ê lêng-hûn choa̍t-tùi bē pàng i soah. A-lông in 1 tīn lâng chit kúi kang tī Lâm-tó hông jia̍t-chêng chiau-thāi, beh lī-khui ê sî, sim-lāi ûn-ná m̄-kam m̄-kam, m̄-koh jîn-seng to̍h sī án-ne, ū sî tàu-tīn ū sî hun-khui, kóng chài-hōe liáu-āu, sûi koh kî-thāi āu páiⁿ chài siong-hōe, hun-khui liáu-āu tian-tó jú siuⁿ-si. Kin-á-ji̍t iû-goân tī Chúi-chôaⁿ-peh-á hiáng-liāng ê koa siaⁿ–ni̍h, beh tńg-khì kò͘-hiong ê chûn, lī hōaⁿ jú lâi jú hn̄g.</font><br><br></p>\n<p><font size=5>Sî-kan ná chìⁿ teh poe, pòaⁿ tang siŭ–1-ē to̍h kòe-khì–ah, A-lông chiàu hit chūn tī chûn-téng ê iok-sok, pòaⁿ-nî liáu-āu, beh tī Káng-to͘ Sán-kâu ê kong-si chài siong-hōe, 1 chōa lō͘ kiâⁿ–kòe-lâi, pòaⁿ tang chêng lú-hêng chióng-chióng ê kì-tì, koh 1 hāng 1 hāng phû chāi gán-chêng. Kàu Sán-kâu hia ê sî, ta̍k ê lóng í-keng kàu ūi, 1 tīn lâng,  kāng-khoán chio khì Sán-kâu koàn-sì ê hit keng chhan-thiaⁿ chia̍h-pn̄g khai-káng. A-hōng kāng-khoán teh chò chiú-lâu ê seng-lí, m̄-koh múi 1 kùi lóng ē lâi Káng-to͘, hâm Sán-kâu in phah 1 tiûⁿ iá-kiû pí-sài, “Hōng-hông Chiú-lâu” tùi “Béng-kâu Liân-ha̍p-hōe”, tâu-chhiú kah táⁿ-chiá ê chhia-piàⁿ, iā tio̍h sī chheng-chhun ê bí-bāng kah jia̍t-chêng, kè-sio̍k chìn-ji̍p iân-tn̂g-sài. Hōng-hông Chiú-lâu chu̍t-bí-oân-á kháu-bī jú chò jú chē, í-keng sêng-li̍p hun-tiàm choan-kang teh bē oân-á, kok chng-siā mā khai-sí khui hun-tiàm, koh to̍h ài èng-hù bē khì Lâm-tó ê gia̍h, sin-lô jú chhiàⁿ jú chē. A-bêng kài khiáu, sī tha̍k-chheh tha̍k kah thâu-khak khong-khong, Sán-kâu lâu i tī Káng-to͘ tàu-kha-chhiú, kà i án-chóaⁿ kā chheh kà ê ha̍k-būn èng-iōng tī si̍t-bū, A-bêng chin hó khan-kà, o̍h chin kín, chit-má í-keng kah Tek–à kāng-khoán sī kong-si tē jī khám ê jîn-bu̍t, chú-iàu sī hū-chek seng-lí keng-êng hit hong-bīn, jīn-chin thàn-chîⁿ beh kiù thian-hā bān-bîn. A-pà mā sī jîn-châi, kàu Káng-to͘ bô-jōa-kú, bat-tah gia̍h–leh, 1 ê lâng khì Tek-ûi-á, kā hia ê tek-ke-á phah kah kiò m̄-káⁿ, koh hoan-thâu lâi kiò i láu-tōa, thiaⁿ kóng sī khì hō͘ i lêng-hûn ê jia̍t-tō͘ éng-hióng–tio̍h, ta̍k ê lí-hiaⁿ-góa-tī sio chheng-ho͘, sòa–lo̍h-lâi koh beh tòe A-pà tńg-khì Lâm-tó tùi-khòng lah-sap kok ê lâng.</font><br><br></p>\n<p><font size=5>Lán kò͘-sū ê chú-kak A-lông leh? Kî-si̍t chit-má í-keng sī chin hó kòe-ji̍t–ah, A-hōng bē ê ta̍k lia̍p oân-á, lóng ū hō͘ A-lông kò͘-būn hùi, oân-á seng-lí koh ka-ia̍h, A-lông í-keng m̄-bián hoân-ló chîⁿ ê tāi-chì, chhù–ni̍h mā chhiàⁿ 1 ê tn̂g-kang teh kā pē-bú tàu chò khang-khòe, ū-êng to̍h sī-tōa chhōa–leh sì-kè khì iû-lám, nā khòaⁿ tio̍h put-jîn put-gī ê tāi-chì, to̍h khì tàu kái-koat, seng-oa̍h bô siáⁿ hū-tam, siau-iâu chū-chāi. Lí nā ū ki-hōe khì mn̄g A-lông, mn̄g i chit-má siāng siūⁿ beh chhòng-siáⁿ, góa teh siūⁿ, hoān-sè i ē kā lí ìn kóng: “Góa siūⁿ beh hâm góa hia ê hó pêng-iú, koh lâi 1 piàn cheng-chhái ê lú-hêng!”</font><br><br></p>\n","categories":["A郎"],"tags":["Tâi-gí","台語","Tâi-bûn","台文","A-lông","A郎"]},{"title":"【A郎片頭尾】EP. 1 答嘴鼓","url":"/%5Bobject%20Object%5D/alongep14/","content":"<p><font size=5>EP. 1 片頭</font></p>\n<iframe src='https://www.youtube.com/embed/woZ0sKGHRvo?si=Yzekvrp5VZldtZgG' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，本季goán準備1 ê故事，beh來講hō͘各位聽，內容保証精彩phang-phài。</font><br><br></p>\n<p><font size=5>是ka-tī po khah bē chhàu-chho nih！</font><br><br></p>\n<p><font size=5>Eh，無膨風1–ē，是beh án-chóaⁿ siâⁿ人繼續聽，臭彈pûn雞胿kài要緊–lah！等–leh人走了了beh án-chóaⁿ？Ah…，好，我繼續紹介，這piàn故事是專工邀請台文大師「做工á人」為咱節目特別寫ê全新故事，koh邀請tio̍h專業ê配音員來替咱錄音…</font><br><br></p>\n<p><font size=5>Ah明明to̍h是你ka-tī 烏白chòaⁿ ê故事，koh the̍h手機á去hō͘ lín厝邊錄音，siáⁿ-mih大師，toh來ê專業配音員。</font><br><br></p>\n<p><font size=5>M̄-thang koh thuh臭–ah-lah，án-ne我是有才調主持hiⁿh，大師lóng mā是án-ne ka-tī臭彈chhèng–起-來-ê，拜托你嘴seng that–leh，等–leh我請你去食肉圓–lah。</font><br><br></p>\n<p><font size=5>你講–ê hōⁿ，我koh beh配四神湯ŏ͘。</font><br><br></p>\n<p><font size=5>好–lah好–lah，án-ne sòa–落-來請ta̍k-ke做夥來欣賞goán無暝無日，用心製作ê故事，A郎，請奏音樂…</font><br><br></p>\n<p><font size=5>明明to̍h真chhìn-chhái…</font><br><br></p>\n<p><font size=5>救人喔…</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó，hoan-gêng siu-thiaⁿ chò-kang-á-lâng pha-kheh-su̍h-to͘h，pún kùi goán chún-pī 1 ê kò͘-sū，beh lâi kóng hō͘ kok-ūi thiaⁿ，lōe-iông pó-chèng cheng-chhái phang-phài.</font>\n<br><br><p>\n\n<p><font size=5>Sī ka-tī po khah bē chhàu-chho nih!</font><br><br></p>\n<p><font size=5>Eh，bô phòng-hong1–ē，sī beh án-chóaⁿ siâⁿ lâng kè-sio̍k thiaⁿ，chhàu-tōaⁿ pûn ke-kui kài iàu-kín–lah！Tán–leh lâng cháu liáu-liáu beh án-chóaⁿ？Ah…，hó，góa kè-sio̍k siāu-kài，chit piàn kò͘-sū sī choan-kang iau-chhiáⁿ Tâi-bûn tāi-su “Chò-kang-á-lâng” ūi lán chiat-bo̍k te̍k-pia̍t siá ê choân-sin kò͘-sū, koh iau-chhiáⁿ tio̍h choan-gia̍p ê phòe-im-oân lâi thè lán lo̍k-im…</font><br><br></p>\n<p><font size=5>Ah bêng-bêng to̍h sī lí ka-tī o͘-pe̍h chòaⁿ ê kò͘-sū，koh the̍h chhiú-ki-á khì hō͘ lín chhù-piⁿ lo̍k-im, siáⁿ-mih tāi-su，toh lâi ê choan-gia̍p phòe-im-oân。</font><br><br></p>\n<p><font size=5>M̄-thang koh thuh-chhàu–ah-lah，án-ne góa sī ū châi-tiāu chú-chhî hiⁿh，tāi-su lóng mā sī án-ne ka-tī chhàu-tōaⁿ chhèng–khí-lâi-ê，pài-thok lí chhùi seng that–leh，tán–leh góa chhiáⁿ lí khì chia̍h bah-oân–lah。</font><br><br></p>\n<p><font size=5>Lí kóng–ê hōⁿ, góa koh beh phòe sù-sîn-thng ŏ͘.</font><br><br></p>\n<p><font size=5>Hó–lah hó–lah，án-ne sòa–lo̍h-lâi chhiáⁿ ta̍k-ke chò-hóe lâi him-sióng goán bô-mê-bô-ji̍t, iōng-sim chè-chok ê kò͘-sū，A-lông，chhiáⁿ chàu im-ga̍k…</font><br><br></p>\n<p><font size=5>Bêng-bêng to̍h chin chhìn-chhái…</font><br><br></p>\n<p><font size=5>Kiù lâng o͘h…</font><br><br></p>\n<hr>\n<p><font size=5>EP. 1 片尾</font></p>\n<iframe src='https://www.youtube.com/embed/woZ0sKGHRvo?si=tLIAi25VpheC-Exv&amp;start=530' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>到底咱明華kah A桃ê誤解kám tháu ē開，A桃腹肚內ê囡á，明華kám  beh chhē-siàu？劇情已經進行到上高潮</font><br><br></p>\n<p><font size=5>M̄ tio̍h chhut lah！Tú-chiah teh講古你是teh tuh-ku hio͘h？</font><br><br></p>\n<p><font size=5>Ĕ！是a婆hit chhut喔，好！Tú-chiah咱故事講到a婆–ā thiám kah beh死，the tī 椅á頂，人老bē kham-chit操siuⁿ thiám，soah chŏaⁿ án-ne目睭kheh kheh bē喘氣，in老伴–ê khioh柴–轉-來，kám有法度接受chiah nī酷刑ê事實？Mo͘h–轉-來ê桃á iû-koh beh如何是好–neh！</font><br><br></p>\n<p><font size=5>人a婆是teh歇睏niâ，mài烏白kâng判死刑lah！</font><br><br></p>\n<p><font size=5>Án-ne判無期–ê kám ē-sái？</font><br><br></p>\n<p><font size=5>你是法官 o͘h！</font><br><br></p>\n<p><font size=5>好，到底a婆生死如何？A公koh再來ài面對siáⁿ款ê命運–lē？邀請各位聽眾朋友後禮拜kāng 1 ê時間，繼續來收聽咱精彩ê故事──A婆婆婆婆婆婆！</font><br><br></p>\n<p><font size=5>是A郎m̄-sī a婆lah！Ta̍k-ke ài koh來ŏ͘！Eh！肉圓leh？肉圓！Tìⁿ無聽–leh hiⁿh？</font><br><br></p>\n<hr>\n<br>\n<font size=5>Tàu-té lán Bêng-hôa kah A-thô ê gō͘-kái kám tháu ē khui, A-thô pak-tó͘ lāi ê gín-á, Bêng-hôa kám beh chhē-siàu? Kio̍k-chêng í-keng chìn-hêng kàu siōng ko-tiau</font>\n<br><br><p>\n\n<p><font size=5>M̄ tio̍h chhut lah！Tú-chiah teh kóng-kó͘ lí sī teh tuh-ku hio͘h？</font><br><br></p>\n<p><font size=5>Ĕ！Sī a-pô hit chhut o͘h，hó！Tú-chiah lán kò͘-sū kóng kàu a-pô–ā thiám kah beh sí，the tī í-á téng，lâng lāu bē kham-chit chhau siuⁿ thiám，soah chŏaⁿ án-ne ba̍k-chiu kheh kheh bē chhoán-khùi，in láu-phōaⁿ–ê khioh chhâ–tńg-lâi，kám ū hoat-tō͘ chiap-siū chiah nī khok-hêng ê sū-si̍t？Mo͘h–tńg-lâi ê thô-á iû-koh beh jû-hô sī hó–neh！</font><br><br></p>\n<p><font size=5>Lâng a-pô sī teh hioh-khùn niâ, mài o͘-pe̍h kâng phòaⁿ sí-hêng lah!</font><br><br></p>\n<p><font size=5>Án-ne phòaⁿ bû-kî–ê kám ē-sái？</font><br><br></p>\n<p><font size=5>Lí sī hoat-koaⁿ o͘h!</font><br><br></p>\n<p><font size=5>Hó, tàu-té a-pô seⁿ-sí jû-hô? A-kong koh chài-lâi ài bīn-tùi siáⁿ khoán ê miā-ūn–lē? Iau-chhiáⁿ kok-ūi thiaⁿ-chiòng pêng-iú āu lé-pài kāng 1 ê sî-kan, kè-sio̍k lâi siu-thiaⁿ lán cheng-chhái ê kò͘-sū──A pô pô pô pô pô pô!</font><br><br></p>\n<p><font size=5>Sī A-lông  m̄-sī a-pô lah! Ta̍k-ke ài koh lâi ŏ͘! Eh! Bah-oân leh? Bah-oân! Tìⁿ bô thiaⁿ–leh hiⁿh?</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 2 答嘴鼓","url":"/%5Bobject%20Object%5D/alongep15/","content":"<p><font size=5>EP. 2 片頭</font></p>\n<iframe src='https://www.youtube.com/embed/B22UJ96fAeM?si=1v812yLWU_IPX4FR' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜iû-koh tī 空中khâm各位聽眾再相會，今á日che第2齣猶原是團隊千辛萬苦，拚死拚活chiah完成ê作品，尤其是我，3暝lóng做到天光，lín看jōa辛苦to̍h好！</font><br><br></p>\n<p><font size=5>Lín厝邊確實有kā我講lín拚3暝3日！</font><br><br></p>\n<p><font size=5>He̍h-he̍h，你看，我有證人，無講白賊！</font><br><br></p>\n<p><font size=5>王chiok歹phah hoⁿh！</font><br><br></p>\n<p><font size=5>你nah ē知？He王koh ē變身3遍，有夠婊，你kám知影goán第2階段ka phah–死，準講已經過關–a，伊koh滿血khiā–起-來ê時chūn，goán 2 ê ai kah jōa悽慘jōa絕望？</font><br><br></p>\n<p><font size=5>你hit 3暝lóng teh hâm lín厝邊phah電動mah！</font><br><br></p>\n<p><font size=5>誤會，che是誤會–lah…。</font><br><br></p>\n<p><font size=5>誤會！我koh la̍k會–leh！</font><br><br></p>\n<p><font size=5>誤會我chiah hâm lí慢慢á 解說，線頂ê朋友lóng teh聽，án-ne歹看–lah！咱m̄-thang hō͘人kho̍k-kho̍k等，節目緊繼續進行，好–無？</font><br><br></p>\n<p><font size=5>是你pháiⁿ看，m̄是我pháiⁿ看neh。好–lah！各位聽眾，歹勢–lah，hō͘ lín 等，sòa–lòe咱A郎ê故事liâm-mi來，請奏音樂…。</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó，hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí iû-koh tī khong-tiong khâm kok-ūi thiaⁿ-chiòng chài siong-hōe, kin-á-ji̍t che tē 2 chhut iû-goân sī thoân-tūi chhian-sin-bān-khó͘, piàⁿ sí piàⁿ oa̍h chiah oân-sêng ê chok-phín, iû-kî sī góa, 3 mê lóng chò kàu thiⁿ-kng, lín khòaⁿ jōa sin-khó͘ to̍h hó!</font>\n<br><br><p>\n\n<p><font size=5>Lín chhù-piⁿ khak-si̍t ū kā góa kóng lín piàⁿ 3 mê 3 ji̍t!</font><br><br></p>\n<p><font size=5>He̍h-he̍h, lí khòaⁿ, góa ū chèng-jîn, bô kóng pe̍h-chha̍t!</font><br><br></p>\n<p><font size=5>Ông chiok pháiⁿ phah hoⁿh?</font><br><br></p>\n<p><font size=5>Lí nah ē chai? He ong koh ē piàn-sin 3 piàn, ū-kàu piáu, lí kám chai-iáⁿ goán tē 2 kai-tōaⁿ ka phah–sí, chún-kóng í-keng kòe-koan–a, i koh móa-hoeh khiā–khí-lâi ê sî-chūn, goán 2 ê ai kah jōa chhi-chhám jōa choa̍t-bōng?</font><br><br></p>\n<p><font size=5>Lí hit 3 mî lóng teh hâm lín chhù-piⁿ phah tiān-tōng mah!</font><br><br></p>\n<p><font size=5>Gō͘-hōe, che sī gō͘-hōe–lah….</font><br><br></p>\n<p><font size=5>Gō͘-hōe! Góa koh la̍k hōe–leh!</font><br><br></p>\n<p><font size=5>Gō͘-hōe góa chiah hâm lí bān-bān-á kái-soeh, sòaⁿ-téng ê pêng-iú lóng teh thiaⁿ, án-ne pháiⁿ-khòaⁿ–lah! Lán m̄-thang hō͘ lâng kho̍k-kho̍k tán, chiat-bo̍k kín kè-sio̍k chìn-hêng, hó–bô?</font><br><br></p>\n<p><font size=5>Sī lí pháiⁿ-khòaⁿ, m̄-sī góa pháiⁿ-khòaⁿ neh. Hó–lah! Kok-ūi thiaⁿ-chiòng, pháiⁿ-sè–lah, hō͘ lín tán, sòa–lòe lán A-lông ê kò͘-sū liâm-mi lâi, chhiáⁿ chàu im-ga̍k….</font><br><br></p>\n<hr>\n<p><font size=5>EP. 2 片尾</font></p>\n<iframe src='https://www.youtube.com/embed/B22UJ96fAeM?si=JvjH_Gr3ucxasxh7&amp;start=936' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>故事內底聽tio̍h in一家夥á án-ne，心內mā tòe leh有幸福ê感覺neh。</font><br><br></p>\n<p><font size=5>是–lah。</font><br><br></p>\n<p><font size=5>老a公kah老a-má食到hiah老–ā，感情koh hiah-nī好，mā實在hō͘人kài欣羨。</font><br><br></p>\n<p><font size=5>是–lah。</font><br><br></p>\n<p><font size=5>我感覺ang-á某生活beh幸福美滿，身體健康ûn-ná kài要緊。</font><br><br></p>\n<p><font size=5>有影。</font><br><br></p>\n<p><font size=5>Só͘-pái咱平常時to̍h ài好好á保養咱ê身體。</font><br><br></p>\n<p><font size=5>該然。</font><br><br></p>\n<p><font size=5>M̄知咱各位朋友kám bat有khû–lòe koh peh–khài，滿天全金條，beh sa soah無半條ê狀況？</font><br><br></p>\n<p><font size=5>Ĕ？</font><br><br></p>\n<p><font size=5>人koh講少年ê時chūn soān過溪，食老ê時chūn滴tio̍h鞋，chiūⁿ siap to̍h bē liap，咱beh保養tio̍h thàn少年！</font><br><br></p>\n<p><font size=5>Hăⁿ！</font><br><br></p>\n<p><font size=5>Chit-má 本電台好mi̍h beh報hō͘你知！</font><br><br></p>\n<p><font size=5>Ĕ。</font><br><br></p>\n<p><font size=5>正港仙桃肉現挽piàⁿ暝車送到實驗室，經過12 piàn獨家技術提煉，日時曝日，暗時chhiō月光，經過77 40 9 kang按古法製作，吸收日月精華chiah有ê好mi̍h，chit-má beh紹介hō͘各位聽眾。</font><br><br></p>\n<p><font size=5>M̄-thang–lah，che bē-sái！</font><br><br></p>\n<p><font size=5>A桃牌Piàng-piàng丸！</font><br><br></p>\n<p><font size=5>緊kā伊ê mai 禁–起-來！緊–leh！”Hm̀” ，請各位聽眾後禮拜kāng 1 ê 時間，繼續來收聽咱精彩ê故事，A郎！Ài koh來ŏ͘！</font><br><br></p>\n<hr>\n<br>\n<font size=5>Kó͘-su lāi-té thiaⁿ tio̍h in 1-ke-hóe-á án-ne, sim-lāi mā tòe leh ū hēng-hok ê kám-kak neh.</font>\n<br><br><p>\n\n<p><font size=5>Sī–lah.</font><br><br></p>\n<p><font size=5>Lāu a-kong kah lāu a-má chia̍h kàu hiah lāu–ā, kám-chêng koh hiah-nī hó, mā si̍t-chāi hō͘ lâng kài him-siān.</font><br><br></p>\n<p><font size=5>Sī–lah.</font><br><br></p>\n<p><font size=5>Góa kám-kak ang-á-bó͘ seng-oa̍h beh hēng-hok bí-boán, sin-thé kiān-khong ûn-ná kài iàu-kín.</font><br><br></p>\n<p><font size=5>Ū-iáⁿ.</font><br><br></p>\n<p><font size=5>Só͘-pái lán pêng-siông sî to̍h ài hó-hó-á pó-ióng lán ê sin-thé.</font><br><br></p>\n<p><font size=5>Kai-jiân.</font><br><br></p>\n<p><font size=5>M̄ chai lán kok-ūi pêng-iú kám bat ū khû–lòe koh peh–khài, móa-thiⁿ choân kim-tiâu, beh sa soah bô pòaⁿ tiâu ê chōng-hóng?</font><br><br></p>\n<p><font size=5>Ĕ?</font><br><br></p>\n<p><font size=5>Lâng koh kóng siàu-liân ê sî-chūn soān kòe khe, chia̍h lāu ê sî-chūn tih tio̍h ê, chiūⁿ siap to̍h bē liap, lán beh pó-ióng tio̍h thàn siàu-liân!</font><br><br></p>\n<p><font size=5>Hăⁿ!</font><br><br></p>\n<p><font size=5>Chit-má pún tiān-tâi hó mi̍h beh pò hō͘ lí chai!</font><br><br></p>\n<p><font size=5>Ĕ.</font><br><br></p>\n<p><font size=5>Chiàⁿ-káng sian-thô bah hiān bán piàⁿ mê-chhia sàng kàu si̍t-giām sek, keng-kòe 12 piàn to̍k-ka ki-su̍t thê-liān, ji̍t-sî pha̍k-ji̍t, àm sî chhiō goe̍h-kng, keng-kòe 77 40 9 kang àn kó͘ hoat chè-chok, khip-siu ji̍t-goa̍t cheng-hôa chiah ū ê hó mi̍h, chit-má beh siāu-kài hō͘ kok-ūi thiaⁿ-chiòng.</font><br><br></p>\n<p><font size=5>M̄-thang–lah，che bē-sái!</font><br><br></p>\n<p><font size=5>A-thô pâi Piàng-piàng-oân!</font><br><br></p>\n<p><font size=5>Kín kā i ê mai kìm–khí-lâi! Kín–leh! “Hm̀”, chhiáⁿ kok-ūi thiaⁿ-chiòng āu lé-pài kāng 1 ê sî-kan, kè-sio̍k lâi siu-thiaⁿ lán cheng-chhái ê kò͘-sū, A-lông! Ài koh lâi ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 3 答嘴鼓","url":"/%5Bobject%20Object%5D/alongep16/","content":"<p><font size=5>EP. 3 片頭</font></p>\n<iframe src='https://www.youtube.com/embed/jAzf1fymFZk?si=mzN0cI7pNbIGyNq2' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真無簡單，咱chit第3齣有趕tī時間內順利製作完成，會赴咱chit-má再次hâm各位朋友tī空中相會。</font><br><br></p>\n<p><font size=5>Án-chóaⁿ講？時間m̄是按真liōng，nah ē koh變做teh趕暝車？</font><br><br></p>\n<p><font size=5>我to̍h lóng teh phah電動ā…。</font><br><br></p>\n<p><font size=5>Koh kāng症頭，你真正死bē pìⁿ neh你！</font><br><br></p>\n<p><font size=5>Aih~。Chit遍無kāng款–lah，我to̍h khang-khòe上tú tio̍h真大ê打擊，無路消tháu，人soah變kah真lán-si，chŏaⁿ bih去電動內逃pī現實–lah！</font><br><br></p>\n<p><font size=5>有影？Taⁿ你是有要緊–無？Kám beh講出來咱參詳看māi–leh？</font><br><br></p>\n<p><font size=5>有ê tāi-chì凡勢是hō͘伊tiām-tiām-á留tī烏暗–ni̍h to̍h好，mài講–也-罷。總–是我後–來khang-khòe mā趕有出–來…，算koh交帶ē過。</font><br><br></p>\n<p><font size=5>看你平常時á lóng án-ne siáu-siáu-la̍k-la̍k，無疑悟你mā ē有心事？</font><br><br></p>\n<p><font size=5>Eh，eh，我mā是正常ê人類好–無！你kám是kā我當做別種生物？好–lah，鬱卒ê話講到chia，mài koh hō͘聽眾等！</font><br><br></p>\n<p><font size=5>OK，請奏音樂。等–leh我請你lim咖啡，你chiah ta̍uh-ta̍uh-á講hō͘我chai。</font><br><br></p>\n<p><font size=5>不如lim燒酒？</font><br><br></p>\n<p><font size=5>行kóng！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó，hoan-gêng siu-thiaⁿ chò-kang-á-lâng pha-kheh-su̍h-to͘h，chin bô kán-tan, lán chit tē 3 chhut ū kòaⁿ tī sî-kan lāi sūn-lī chè-chok oân-sêng, ē-hù lán chit-má chài chhù hâm kok-ūi pêng-iú tī khong-tiong siong-hōe.</font>\n<br><br><p>\n\n<p><font size=5>Án-chóaⁿ kóng? Sî-kan m̄-sī àn chin liōng, nah ē koh piàn chò teh kóaⁿ mê-chhia?</font><br><br></p>\n<p><font size=5>Góa to̍h lóng teh phah tiān-tōng ā….</font><br><br></p>\n<p><font size=5>Koh kāng chéng-thâu, lí chin-chiàⁿ sí bē pìⁿ neh lí.</font><br><br></p>\n<p><font size=5>Aih~. Chit piàn bô kāng-khoán–lah, góa to̍h khang-khòe siōng tú tio̍h chin tōa ê táⁿ-kek, bô lō͘ siau-tháu, lâng soah piàn kah chin lán-si, chŏaⁿ bih khí tiān-tōng lāi tô-pī hiān-si̍t–lah!</font><br><br></p>\n<p><font size=5>Ū-iáⁿ? Taⁿ lí sī ū iàu-kín–bô? Kám beh kóng chhut-lâi lán chham-siông khòaⁿ-māi–leh?</font><br><br></p>\n<p><font size=5>Ū ê tāi-chì hoān-sè sī hō͘ i tiām-tiām-á lâu tī o͘-àm–ni̍h to̍h hó, mài kóng–iā-pā. Chóng–sī góa āu–lâi khang-khòe mā ū kóaⁿ–chhut-lâi…, sǹg koh kau-tài ē kòe.</font><br><br></p>\n<p><font size=5>Khòaⁿ lí pêng-siông-sî-á lóng án-ne siáu-siáu-la̍k-la̍k, bô-gî-gō͘ lí mā ē ū sim-sū.</font><br><br></p>\n<p><font size=5>Eh, eh, góa mā sī chèng-siông ê jîn-lūi hó–bô, lí kám sī kā góa tòng-chò pa̍t chióng seng-bu̍t? Hó–lah, ut-chut ê ōe kóng kàu chia, mài koh hō͘ thiaⁿ-chiòng tán!</font><br><br></p>\n<p><font size=5>OK, chhiáⁿ cháu im-ga̍k. Tán–leh góa chhiáⁿ lí lim ka-pi, lí chiah ta̍uh-ta̍uh-á kóng hō͘ góa chai.</font><br><br></p>\n<p><font size=5>Put-jû lim sio-chiú?</font><br><br></p>\n<p><font size=5>Kiâⁿ kóng!</font><br><br></p>\n<hr>\n<p><font size=5>EP. 3 片尾</font></p>\n<iframe src='https://www.youtube.com/embed/jAzf1fymFZk?si=mflVRrBUfQsJXvY3&amp;start=816' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>可惡！可惡–ah！</font><br><br></p>\n<p><font size=5>你是koh leh受氣tó 1齣？A̍h是你teh學A郎ê台詞？</font><br><br></p>\n<p><font size=5>M̄-koán–lah，我chín to̍h是beh去hâm伊輸贏lah！</font><br><br></p>\n<p><font size=5>你tú-chiah m̄是講lóng beh放ho͘去–ah，chín nah ē koh beh反hiau？Soah-soah去–lah。Ah m̄是講ka-tī酒量kài好，lim a̍h無2罐to̍h醉kah án-ne，你jú舞tāi-chì jú bē收soah–lah。</font><br><br></p>\n<p><font size=5>講lóng人情義理，做lóng傷天害理，伊第1名–ê lah。</font><br><br></p>\n<p><font size=5>Aih…，mài án-ne–lah，你koh繼續kah hit齒–ê tak，mā是ke艱苦–ê niâ。</font><br><br></p>\n<p><font size=5>我無醉我無醉無醉，請你m̄免同情我。</font><br><br></p>\n<p><font size=5>Taⁿ醉kah開始唱歌–a。</font><br><br></p>\n<p><font size=5>我mā知影放放ho͘去siāng好，m̄-koh to̍h是khah án-chóaⁿ想lóng m̄甘願。</font><br><br></p>\n<p><font size=5>聽人ê勸–lah，好–無？人聽眾lóng koh tī空中teh聽neh。</font><br><br></p>\n<p><font size=5>Ĕ？已經開始放送–ah-o͘h，你m̄早講，害我落氣，aih…。</font><br><br></p>\n<p><font size=5>我有講ā，是你lóng無teh聽，好–ah，khah精神–leh，咱beh收尾–ah。</font><br><br></p>\n<p><font size=5>好–lah，真歡喜各位聽眾支持，收聽到siōng尾koh hō͘ lín聽tio̍h我án-ne落氣落tak，實在真歹勢，è，koh來我beh講啥？</font><br><br></p>\n<p><font size=5>Aih，我講to̍h好！咱che第3齣m̄知各位觀眾聽tio̍h有kah意–無？Nā有kah意，goán後禮拜ê節目kāng款精彩，請各位繼續來收聽tàu捧場ō͘，ló͘-la̍t，多謝！咱後禮拜空中再相會！愛–lín ŏ͘！</font><br><br></p>\n<hr>\n<br>\n<font size=5>Khó-òⁿ! Khó-òⁿ--ah! </font>\n<br><br><p>\n\n<p><font size=5>Lí sī koh leh siū-khì tó 1 chhut? A̍h sī lí teh o̍h A-lông ê tâi-sû?</font><br><br></p>\n<p><font size=5>M̄-koán–lah，góa chín to̍h sī beh khì hâm i su-iâⁿ lah！</font><br><br></p>\n<p><font size=5>Lí tú-chiah m̄ sī kóng lóng beh pàng ho͘ khì–ah, chín nah ē koh beh hoán-hiau? Soah-soah-khì–lah. Ah m̄ sī kóng ka-tī chiú-liōng kài hó, lim a̍h bô 2 koàn to̍h chùi kah án-ne, lí jú bú tāi-chì jú bē siu-soah–lah.</font><br><br></p>\n<p><font size=5>Kóng lóng jîn-chêng-gī-lí, chò lóng siong-thian hāi-lí, i tē 1 miâ–ê lah.</font><br><br></p>\n<p><font size=5>Aih…, mài án-ne–lah，lí koh kè-sio̍k kah hit khí–ê tak，mā sī ke kang-khó͘–ê niâ.</font><br><br></p>\n<p><font size=5>Góa bô chùi góa bô chùi bô chùi, chhiáⁿ lí m̄-bián tông-chêng góa.</font><br><br></p>\n<p><font size=5>Taⁿ chùi kah khai-sí chhiùⁿ-koa–a.</font><br><br></p>\n<p><font size=5>Góa mā chai-iáⁿ pàng pàng ho͘ khì siāng hó, m̄-koh to̍h sī khah án-chóaⁿ siūⁿ lóng m̄ kam-goān.</font><br><br></p>\n<p><font size=5>Thiaⁿ lâng ê khǹg–lah, hó–bô? Lâng thiaⁿ-chiòng koh tī khong-tiong teh thiaⁿ neh.</font><br><br></p>\n<p><font size=5>Ĕ? Í-keng khai-sí hòng-sàng–ah-o͘h, lí m̄ chá kóng, hāi góa làu-khùi, aih….</font><br><br></p>\n<p><font size=5>Góa ū kógn ā, sī lí lóng bô teh thiaⁿ, hó–ah, khah cheng-sîn–leh, lán beh siu-bóe–ah.</font><br><br></p>\n<p><font size=5>Hó–lah, chin hoaⁿ-hí kok-ūi thiaⁿ-chiòng chi-chhî, siu-thiaⁿ kàu siōng bóe koh hō͘ lín thiaⁿ tio̍h góa án-ne làu-khùi-làu-tak, si̍t-chāi chin pháiⁿ-sè, è, koh lâi góa beh kóng siáⁿ?</font><br><br></p>\n<p><font size=5>Aih, góa kóng to̍h hó, lán che tē 3 chhut m̄ chai kok-ūi koan-chiòng thiaⁿ tio̍h ū kah-ì–bô? Nā ū kah-ì, góan āu lé-pài ê chiat-bo̍k kāng-khoán cheng-chhái, chhiáⁿ kok-ūi kè-sio̍k lâi siu-thiaⁿ tàu phâng-tiûⁿ ō͘, ló͘-la̍t, to-siā! Lán āu lé-pài khong-tiong chài siong-hōe! Ài–lín ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 4 答嘴鼓","url":"/%5Bobject%20Object%5D/alongep17/","content":"<p><font size=5>EP. 4 片頭</font></p>\n<iframe src='https://www.youtube.com/embed/YxMcaPUNJxE?si=GnxglQxiiHfdp3Fk' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，時間過tio̍h chiâⁿ緊，目nih-á猶閣1禮拜，m̄知chit禮拜各位聽眾朋友過tio̍h好–無？</font><br><br></p>\n<p><font size=5>看你心情bē-bái án-ne，kám是頂禮拜teh操煩ê tāi-chì lóng解決–ah？</font><br><br></p>\n<p><font size=5>He koh想想–leh mā bô sáⁿ–lah，換1 ê想法心to̍h ke真清，人生短短á niâ，ài過ho͘ khah歡喜–leh，mā多謝你hit kang聽我酒醉kho̍k-kho̍k tâu，我無要緊–ah，顛倒是咱ê配音大師出淡薄á狀況neh。</font><br><br></p>\n<p><font size=5>Lín厝邊是án-chóaⁿ？有要緊–無？</font><br><br></p>\n<p><font size=5>Mā m̄是siáⁿ-mih大tāi-chì，to hit kang in少爺破病，chit禮拜to̍h khah無心思tàu-saⁿ-kāng。</font><br><br></p>\n<p><font size=5>Gín-á 破病lóng加減á ē–lah，kám有kài嚴重？</font><br><br></p>\n<p><font size=5>Mā無，to̍h是感冒niâ，m̄-koh he幼gín-á，toh位艱苦khah bē曉講，nā發燒人to̍h siān-tauh-tauh，mā khah ē烏白hoe，做sī大–ê to̍h ē真費神，mā khah無心思khang-khòe。</font><br><br></p>\n<p><font size=5>是lah！Gín-á nā身苦病痛，做爸母–ê to̍h操心peh腹，天下爸母心–lah。</font><br><br></p>\n<p><font size=5>Chhiūⁿ咱故事ê主角A郎，mā是想beh離開厝去外口走chông，當然in爸母一定ē煩惱，sòa–lòe咱to̍h繼續來聽看故事ē án-chóaⁿ進行。</font><br><br></p>\n<p><font size=5>請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, sî-kan kòe tio̍h chiâⁿ kín, ba̍k-nih-á iû-koh 1 lé-pài, m̄ chai chit lé-pài kok-ūi thiaⁿ-chiòng pêng-iú kòe tio̍h hó--bô?</font>\n<br><br><p>\n\n<p><font size=5>Khòaⁿ lí sim-chêng bē-bái án-ne, kám sī téng lé-pài teh chhau-hoân ê tāi-chì lóng kái-koat–ah?</font><br><br></p>\n<p><font size=5>He koh siūⁿ-siūⁿ–leh mā bô sáⁿ–lah, ōaⁿ 1 ê siūⁿ-hoat sim to̍h ke chin chheng, jîn-seng té-té-á niâ, ài kòe ho͘ khah hoaⁿ-hí–leh, mā to-siā lí hit kang thiaⁿ góa chiú-chùi kho̍k-kho̍k tâu, góa bô iàu-kín–ah, tian-tó sī lán ê phòe-im tāi-su chhut tām-po̍h-á chōng-hóng neh.</font><br><br></p>\n<p><font size=5>Lín chhù-piⁿ sī án-chóaⁿ? Ū iàu-kín–bô?</font><br><br></p>\n<p><font size=5>Mā m̄ sī siáⁿ-mih tōa tāi-chì, to hit-kang in siàu-iâ phòa-pēⁿ, chit lé-pài to̍h khah bô sim-su tàu-saⁿ-kāng.</font><br><br></p>\n<p><font size=5>Gín-á phòa-pēⁿ lóng ke-kiám-á ē–lah, kám ū kài giâm-tiōng?</font><br><br></p>\n<p><font size=5>Mā bô, to̍h sī kám-mō͘ niâ, m̄-koh he iù gín-á, toh ūi kan-khó͘ khah bē-hiáu kóng, nā hoat-sio lâng to̍h siān-tauh-tauh, mā khah ē o͘-pe̍h hoe, chò sī-tōa–ê to̍h ē chin hùi-sîn, mā khah bô sim-sū khang-khòe.</font><br><br></p>\n<p><font size=5>Sī–lah! Gín-á nā sin-khó͘-pēⁿ-thiàⁿ, chò pē-bú–ê to̍h chhau-sim-peh-pak, thian-hā pē-bú sim–lah.</font><br><br></p>\n<p><font size=5>Chhiūⁿ lán kò͘-sū ê chū-kak A-lông, mā sī siūⁿ beh lī-khui chhù khì gōa-kháu cháu-chông, tong-jiân in pē-bú it-tēng ē hoân-ló, sòa–lòe lán to̍h kè-sio̍k lâi thiaⁿ khòaⁿ kò͘-sū ē án-chóaⁿ chìn-hêng.</font><br><br></p>\n<p><font size=5>Chhiáⁿ cháu im-ga̍k!</font><br><br></p>\n<hr>\n<p><font size=5>EP. 4 片尾</font></p>\n<iframe src='https://www.youtube.com/embed/YxMcaPUNJxE?si=bvBrHPzIy0EDtTpF&amp;start=618' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>咱tú-chiah講tio̍h少爺，其實少爺koh有另外1 pha故事neh。</font><br><br></p>\n<p><font size=5>M̆，你m̄-to̍h講來鼻phang–leh?</font><br><br></p>\n<p><font size=5>好ŏ͘，hit日阮厝邊chhōa少爺去公園chhit-thô，結果少爺khâm伊kāng iân ê gín-á講台語lóng bē通neh！</font><br><br></p>\n<p><font size=5>Ĕ，nah ē án-ne？講台語tī台灣kám m̄是真正常ê tāi-chì？Chit-má ê gín-á kám講lóng bē-hiáu講–ah？</font><br><br></p>\n<p><font size=5>To̍h是án-ne m̄，咱lóng lia̍h準chit-má台語 koh kài流通–leh，m̄-koh事實to̍h m̄是án-ne。前kúi-kang-á我去hông請，kāng桌–ê有1對爸母chhōa in ê gín-á做夥來食桌，hit ê ma-ma無khâm in後生講半句台語neh，m̄-koh伊nā beh sóa菜ê時，伊lóng ē講「歹勢，歹勢」，chit 2字是我hit kang聽tio̍h伊講ê唯一1句台語。Chit-má ê爸母m̄ kā in ka-tī ê母語教hō͘ gín-á ē-hiáu，台語無人傳承，自然to̍h ē變chit款。</font><br><br></p>\n<p><font size=5>Án-ne真m̄-thang neh，繼續án-ne台語ē無–去ŏ͘。</font><br><br></p>\n<p><font size=5>我聽tio̍h mā kài煩惱，m̄-koh我mā m̄知影ē-tàng ke做siáⁿ-hòe，ke̍k-ke mā是kā goán tau ê gín-á 教ho͘好，盡量使用台灣話過日，nā無我mā無步–ā。</font><br><br></p>\n<p><font size=5>Mā有影，咱to̍h ài盡量來影響咱seng-khu邊ê人，ùi ka-tī做中心hō͘ chit ê觀念thòaⁿ–出-去，nā有khah chē人ē-tàng kāng心來做，相信狀況ē變khah好！</font><br><br></p>\n<p><font size=5>有影–lah，咱koh繼續講台語，台語出頭天–lah！</font><br><br></p>\n<p><font size=5>Ta̍k-ke後禮拜koh來kah goán空中再相會ŏ͘！</font><br><br></p>\n<hr>\n<br>\n<font size=5>Lán tú-chiah kóng tio̍h siàu-iâ, kî-si̍t siàu-iâ koh ū lēng-gōa 1 pha kò͘-sū neh.</font>\n<br><br><p>\n\n<p><font size=5>M̆, lí m̄-to̍h kóng lâi phīⁿ-phang–leh?</font><br><br></p>\n<p><font size=5>Hó ŏ͘, hit ji̍t goán chhù-piⁿ chhōa siàu-iâ khì kong-hn̂g chhit-thô, kiat-kó siàu-iâ khâm i kāng iân ê gín-á kóng Tâi-gí lóng bē thong neh!</font><br><br></p>\n<p><font size=5>Ĕ, nah ē án-ne? Kóng Tâi-gí tī Tâi-oân kám m̄-sī chin chèng-siông ê tāi-chì? Chit-má ê gín-á kám kóng lóng bē-hiáu kóng–ah?</font><br><br></p>\n<p><font size=5>To̍h sī án-ne m̄, lán lóng lia̍h-chún chit-má Tâi-gí koh kài liû-thong–leh, m̄-koh sū-si̍t to̍h m̄-sī án-ne. Chêng kúi-kang-á góa khì hông chhiáⁿ, kāng toh–ê ū 1 tùi pē-bú chhōa in ê gín-á chò-hóe lâi chia̍h toh, hit ê ma-ma bô khâm in hāu-seⁿ kóng pòaⁿ kù Tâi-gí neh, m̄-koh i nā beh sóa chhài ê sî, i lóng ē kóng “Pháiⁿ-sè, pháiⁿ-sè”, chit 2 jī sī góa hit kang thiaⁿ tio̍h i kóng ê ûi-it 1 kù Tâi-gí. Chit-má ê pē-bú m̄ kā in ka-tī ê bó-gí kà hō͘ gín-á ē-hiáu, Tâi-gí bô lâng thoân-sêng, chū-jiân to̍h ē piàn chò chit khoán.</font><br><br></p>\n<p><font size=5>Án-ne chin m̄-thang neh, kè-sio̍k án-ne Tâi-gí ē bô–khì ŏ͘.</font><br><br></p>\n<p><font size=5>Góa thiaⁿ tio̍h mā kài hoân-ló, m̄-koh góa mā m̄ chai-iáⁿ ē-tàng ke chò siáⁿ-hòe, ke̍k-ke mā sī kā goán tau ê gín-á kà ho͘ hó, chīn-liōng sú-iōng Tâi-oân-ōe kòe ji̍t, nā bô góa mā bô pō͘–ā.</font><br><br></p>\n<p><font size=5>Mā ū-iáⁿ, lán to̍h ài chīn-liōng lâi éng-hióng lán seng-khu piⁿ ê lâng, ùi ka-tī chò tiong-sim hō͘ chit ê koan-liām thòaⁿ–chhut-khì, nā ū khah chē lâng ē-tàng kāng-sim lâi chò, siong-sìn chōng-hóng ē piàn khah hó.</font><br><br></p>\n<p><font size=5>Ū-iáⁿ–lah, lán koh kè-sio̍k kóng Tâi-gí, Tâi-gí chhut-thâu-thiⁿ–lah!</font><br><br></p>\n<p><font size=5>Ta̍k-ke āu lé-pài koh lâi kah goán khong-tiong chài siong-hōe ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 5 答嘴鼓","url":"/%5Bobject%20Object%5D/alongep18/","content":"<p><font size=5>EP. 5 片頭</font></p>\n<iframe src='https://www.youtube.com/embed/n4mMgwIwjd0?si=9iOq3dxB9ZcnC1tO' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>山頂1 ê烏狗兄，伊是牧場ê少爺~~</font><br><br></p>\n<p><font size=5>各位親愛ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中相會！</font><br><br></p>\n<p><font size=5>你今á日心情nah ē hiah好，未chêng開場to̍h先唱歌？</font><br><br></p>\n<p><font size=5>歡喜mā ka haiⁿ–2-句-á，鬱卒mā ka haiⁿ–2-句-á，真四常–lah！我nā有機會mā chhiāⁿ-chhiāⁿ ē 放台語歌teh伴我做khang-khòe。Chhiāⁿ leh聽lóng mā加減á ē學tio̍h 2，3句，時機nā到，自然to̍h ē唱–出-來。</font><br><br></p>\n<p><font size=5>有影，我是khah無leh聽，m̄知你kám有啥物歌thang紹介hō͘我鼻phang–leh?</font><br><br></p>\n<p><font size=5>其實好聽ê歌kài chē neh，你去Youtube用「台語歌」3 ê字 chhiau-chhōe，to̍h ē跳出1 tui來hō͘你kéng，定tio̍h ē chhōe tio̍h你kah意ê歌thang聽。Koh有lah，我mā chhiāⁿ-chhiāⁿ聽國楨老師所主持ê「心所愛ê歌」，我特別ài聽伊teh訪問老輩–ê ê歌手，in講ê台語有夠súi氣，聽kah hō͘你耳á phak-phak，當然節目所kéng ê歌，lóng是siāng hit-to͘h–ê，nā聽tio̍h ē kah意，mā聽好kā歌名記–起-來，koh來想beh聽to̍h chhōe有。</font><br><br></p>\n<p><font size=5>水–ŏ͘，to-siā 你kā我紹介hiah-nī chē，我有時間to̍h來chhōe看māi，咱時間mā差不多–a，無to̍h來奏音樂ŏ͘！</font><br><br></p>\n<p><font size=5>好！請奏音樂！</font><br><br></p>\n<hr>\n<br>\n<font size=5>Soaⁿ-téng 1 ê o͘-káu hiaⁿ, i sī bo̍k-tiûⁿ ê siàu-iâ... </font>\n<br><br><p>\n\n<p><font size=5>Kok-ūi chhin-ài ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong siong-hōe! </font><br><br></p>\n<p><font size=5>Lí kin-á-ji̍t sim-chêng nah ē hiah hó, bōe chêng khui tiûⁿ to̍h seng chhiùⁿ-koa? </font><br><br></p>\n<p><font size=5>Hoaⁿ-hí mā ka haiⁿ–2-kù-á, ut-chut mā ka haiⁿ–2-kù-á, chin sù-siông–lah! Góa nā ū ki-hōe mā chhiāⁿ-chhiāⁿ ē pàng Tâi-gí koa teh phōaⁿ góa chò khang-khòe. Chhiāⁿ leh thiaⁿ lóng mā ke-kiám-á ē o̍h tio̍h 2, 3 kù, sî-ki nā kàu, chū-jiân to̍h ē chhiùⁿ–chhut-lâi. </font><br><br></p>\n<p><font size=5>Ū iáⁿ, góa sī khah bô leh thiaⁿ, m̄ chai lí kám ū siáⁿ-mih koa thang siāu-kài hō͘ góa phīⁿ-phang–leh? </font><br><br></p>\n<p><font size=5>Kî-si̍t hó thiaⁿ ê koa kài chē neh, lí khì Youtube iōng “Tâi-gí-koa” 3 ê jī chhiau-chhōe, to̍h ē thiàu chhut 1 tui lâi hō͘ lí kéng, tiāⁿ-tio̍h ē chhōe tio̍h lí kah-ì ê koa thang thiaⁿ. Koh ū lah, góa mā chhiāⁿ-chhiāⁿ thiaⁿ Kok-cheng lāu-su só͘ chú-chhî ê “Sim Só͘-ài ê Koa”, góa te̍k-pia̍t ài thiaⁿ i teh hóng-mn̄g lāu-pòe–ê ê koa-chhiú, in kóng ê Tâi-gí ū-kàu súi-khùi, thiaⁿ kah hō͘ lí hīⁿ-á phak-phak, tong-jiân chiat-bo̍k só͘ kéng ê koa, lóng sī siāng hit-to͘h–ê, nā thiaⁿ tio̍h ē kah-ì, mā thèng-hó kā koa-miâ kì–khí-lâi, koh lâi siūⁿ beh thiaⁿ to̍h chhōe ū. </font><br><br></p>\n<p><font size=5>Súi–ŏ͘, to-siā lí kā góa siāu-kài hiah-nī chē, góa ū sî-kan to̍h lâi chhōe khòaⁿ-māi, lán sî-kan mā chha-put-to–a, bô to̍h lâi chàu im-ga̍k ŏ͘! </font><br><br></p>\n<p><font size=5>Hó! Chhiáⁿ chàu im-ga̍k!</font><br><br></p>\n<hr>\n<p><font size=5>EP. 5 片尾</font></p>\n<iframe src='https://www.youtube.com/embed/n4mMgwIwjd0?si=K-yhPExzJJupiG2W&amp;start=657' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>咱tú-chiah káng tio̍h台語歌，你kám知影台語歌有jōa-chē條？</font><br><br></p>\n<p><font size=5>Jōa chē？</font><br><br></p>\n<p><font size=5>Siōng無有幾10萬條！</font><br><br></p>\n<p><font size=5>驚倒人！有hiah chē o͘h！真正想bōe到neh！</font><br><br></p>\n<p><font size=5>Che真chē人lóng m̄知–lah，kan-na咱ê 1代歌王──文夏，1 ê人to̍h有2000條歌你kám知？進前台語歌siōng強ê時代，咱是文化ê輸出國，chhèng kah ùi新加坡，馬來西亞去，in hia ê演藝界相爭chio咱chia ê歌星去唱歌，正經是chhèng kah lia̍h bē tiâu neh！</font><br><br></p>\n<p><font size=5>Ĕ, ah nah ē chit-má kài-sêng台語歌lóng無siáⁿ人ài聽？</font><br><br></p>\n<p><font size=5>Che to̍h是咱台語chit ê文化chit-má leh變弱勢–ah，親像我頂1 chhut有leh講，爸母無leh hâm in ê gín-á講台語，gín-á講to̍h bē-hiáu–ah，何況是聽歌，我聽講chit-má ê gín-á lóng kài ài聽韓國團ê歌。</font><br><br></p>\n<p><font size=5>Án-ne是beh án-chóaⁿ？台語現看是jú來jú lám身án-ne？</font><br><br></p>\n<p><font size=5>當然mā是ài ta̍k-ke koh繼續chhui-sak，ùi ka-tī seng做。你平常時nā有teh講，有leh聽，自然ē影響tio̍h咱seng-khu邊ê人。親像我gín-á時，阮阿媽有1 tâi lă-gió͘，伊ta̍k-kang mā chūn leh聽廣播，só͘-pái hit-tang-chūn，我mā tòe leh聽真chē台語歌kah日本iàn-gah，chit-má nā koh聽tio̍h hit ê時代ê歌曲，lóng感覺特別親切，chiâⁿ自然，mā to̍h是講chia ê mi̍h，早to̍h tī我ê記智內底釘根，變做我chit ê人ê 1部分。咱mā ē-tàng chhōe kóa tāi-chì，hō͘ hit kóa tāi-chì， 變做咱seng-khu邊ê人ê 1部分，學語言本底to̍h ài是hiah自然ê tāi-chì，tio̍h–無？</font><br><br></p>\n<p><font size=5>多謝各位空中ê朋友收聽，希望後禮拜kāng 1 ê時間hâm ta̍k-ke再相會，pái-pāi，koh來ŏ͘！</font><br><br></p>\n<p><font size=5>Nó͘-pha-pú-lián，kok-ūi再會。</font><br><br></p>\n<p><font size=5>有影neh，咱做夥phah拚–lah，節目ê時間liam-mi koh beh到–ah，無咱今á日seng káng到chia好–無？</font><br><br></p>\n<hr>\n<br>\n<font size=5>Lán tú-chiah káng tio̍h Tâi-gí koa, lí kám chai-iáⁿ Tâi-gí koa ū jōa-chē tiâu? </font>\n<br><br><p>\n\n<p><font size=5>Jōa chē? </font><br><br></p>\n<p><font size=5>Siōng bô ū kúi cha̍p bān tiâu! </font><br><br></p>\n<p><font size=5>Kiaⁿ tó lâng! Ū hiah chē o͘h! Chin-chiàⁿ siūⁿ bōe kàu neh! </font><br><br></p>\n<p><font size=5>Che chin chē lâng lóng m̄ chai–lah, kan-na lán ê it-tāi koa-ông “Bûn-hā”, 1 ê lâng to̍h ū 2000 tiâu koa lí kám chai? Chìn-chêng Tâi-gí koa siōng kiông ê sî-tāi, lán sī bûn-hòa su-chhut kok, chhèng kah ùi Sin-ka-pho, Má-lâi-se-a khì, in hia ê ián-gē-kài sio-cheⁿ chio lán chia ê koa-chheⁿ khì chhiùⁿ-koa, chèng-keng sī chhèng kah lia̍h bē tiâu neh! </font><br><br></p>\n<p><font size=5>Ĕ, ah nah ē chit-má kài-sêng Tâi-gí koa lóng bô siáⁿ lâng ài thiaⁿ? </font><br><br></p>\n<p><font size=5>Che to̍h sī lán Tâi-gí chit ê bûn-hòa chit-má leh piàn jio̍k-sè–ah, chhin-chhiūⁿ góa téng 1 chhut ū leh kóng, pē-bó bô leh hâm in ê gín-á kóng Tâi-gí, gín-á kóng to̍h bē-hiáu–ah, hô-hóng sī thiaⁿ koa, góa thiaⁿ kóng chit-má ê gín-á lóng kài ài thiaⁿ Hân-kok thoân ê koa. </font><br><br></p>\n<p><font size=5>Án-ne sī beh án-chóaⁿ? Tâi-gí hiān khòaⁿ sī jú lâi jú lám-sin án-ne? </font><br><br></p>\n<p><font size=5>Tong-jiân mā sī ài ta̍k-ke koh kè-sio̍k chhui-sak, ùi ka-tī seng chò. Lí pêng-siông sî nā ū teh kóng, ū leh thiaⁿ, chū-jiân ē éng-hióng tio̍h lán seng-khu piⁿ ê lâng. Chhin-chhiūⁿ góa gín-á sî, goán a-má ū 1 tâi lă-gió͘, i ta̍k-kang mā chūn leh thiaⁿ kóng-pò, só͘-pái hit-tang-chūn, góa mā tòe leh thiaⁿ chin chē Tâi-gí koa kah Ji̍t-pún iàn-gah, chit-má nā koh thiaⁿ tio̍h hit ê sî-tāi ê koa-khek, lóng kám-kak te̍k-pia̍t chhin-chhiat, chiâⁿ chū-jiân, mā to̍h sī kóng chia ê mi̍h, chá to̍h tī góa ê kì-tî lāi-té tèng-kin, piàn-chò góa chit ê lâng ê 1 pō͘-hūn. Lán mā ē-tàng chhōe kóa tāi-chì, hō͘ hit kóa tāi-chì, piàn-chò lán seng-khu piⁿ ê lâng ê 1 pō͘-hūn, o̍h gí-giân pún-té to̍h ài sī hiah chū-jiân ê tāi-chì, tio̍h–bô? </font><br><br></p>\n<p><font size=5>Ū iáⁿ–neh, lán chò-hóe phah-piàⁿ–lah, chiat-bo̍k ê sî-kan liam-mi koh beh kàu–ah, bô lán kin-á-ji̍t seng káng kàu chia hó–bô? </font><br><br></p>\n<p><font size=5>Nó͘-pha-pú-lián, kok-ūi chài-hōe.</font><br><br></p>\n<p><font size=5>To-siā kok-ūi khong-tiong ê pêng-iú siu-thiaⁿ, hi-bāng āu-lé-pài kāng 1 ê sî-kan hâm ta̍k-ke chài-siong-hōe, pái-pāi, koh lâi ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 6 答嘴鼓","url":"/%5Bobject%20Object%5D/alongep19/","content":"<p><font size=5>EP. 6 片頭</font></p>\n<iframe src='https://www.youtube.com/embed/bXb3WXz3Bmk?si=mBH3DOCJ4_w5cn2d' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>今á日去病院回診，tú好隔壁坐1 ê伯–á mā teh等叫號，凡勢是無聊，chŏaⁿ hâm我leh開講，伯–á 80 gōa–ā，m̄-koh精神ûn-ná kài好，中氣kài飽，to̍h耳空小可á khah重niâ。</font><br><br></p>\n<p><font size=5>眞心適neh，lín lóng leh káng siáⁿ。</font><br><br></p>\n<p><font size=5>Mā無sáⁿ重點，伊to̍h leh講in囝in孫ê tāi-chì án-ne。M̄-koh hoⁿh，聽in he頂iân ê sī大人teh講ê台語，真正kah咱chit輩–ê無kāng款 neh。</font><br><br></p>\n<p><font size=5>Án-chóaⁿ講？</font><br><br></p>\n<p><font size=5>In ê話句khah短，語法mā無siáⁿ kâng，khah bē像咱án-ne，tiāⁿ-tiāⁿ 1句話牽kah lò-lò長。咱che khah少年–ê lóng加減á ē受tio̍h中國話ê影響，jú少年–ê to̍h jú明顯。</font><br><br></p>\n<p><font size=5>Án-ne咱nā有機會tio̍h ài ke去chhōe chē歲人開講，ke學kóa in講台語ê氣口，像goán姑婆mā beh 90–ah，有êng我to̍h beh來去伊hia行行–leh。</font><br><br></p>\n<p><font size=5>Hiò͘，sēng-sòa連絡感情–lah，che老大人lóng mā sī kìⁿ 1 páiⁿ kiám 1 páiⁿ–ê，有êng ài ke去行踏–1-ē。</font><br><br></p>\n<p><font size=5>是–lah，有影！Sòa–lòe咱時間mā差不多–a。</font><br><br></p>\n<p><font size=5>Hèⁿ！勞煩–你！</font><br><br></p>\n<p><font size=5>請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br><br><p>\n\n<p><font size=5>Kin-á-ji̍t khì pēⁿ-īⁿ hôe chín, tú hó keh-piah chē 1 ê peh–á mā teh tán kiò hō, hoān-sè sī bô-liâu, chŏaⁿ hâm góa leh khai-káng, peh–á 80 gōa–ā, m̄-koh cheng-sîn ûn-ná kài hó, tiong-khùi kài pá, to̍h hīⁿ-khang sió-khóa-á khah tāng niâ.</font><br><br></p>\n<p><font size=5>Chin sim-sek neh, lín lóng leh káng siáⁿ.</font><br><br></p>\n<p><font size=5>Mā bô sáⁿ tiōng-tiám, i to̍h leh kóng in kiáⁿ in sun ê tāi-chì án-ne. M̄-koh hoⁿh, thiaⁿ in he téng-iân ê sī-tōa-lâng teh kóng ê Tâi-gí, chin-chiàⁿ kah lán chit pòe–ê bô kāng-khoán neh.</font><br><br></p>\n<p><font size=5>Án-chóaⁿ kóng?</font><br><br></p>\n<p><font size=5>In ê ōe-kù khah té, gí-hoat mā bô siáⁿ kâng, khah bē chhiūⁿ lán án-ne, tiāⁿ-tiāⁿ 1 kú ōe khan kah lò-lò-tn̂g. Lán che khah siàu-liân–ê lóng ke-kiám-á ē siū tio̍h Tiong-kok-ōe ê éng-hióng, jú siàu-liân–ê to̍h jú bêng-hián.</font><br><br></p>\n<p><font size=5>Án-ne lán nā ū ki-hōe tio̍h ài ke khì chhōe chē hòe lâng khai-káng, ke o̍h kóa in kóng Tâi-gí ê khùi-kháu, chhiūⁿ goán ko͘-pô mā beh 90–ah, ū êng góa to̍h beh lâi-khì i hia kiâⁿ-kiâⁿ–leh.</font><br><br></p>\n<p><font size=5>Hiò͘, sēng-sòa liân-lo̍k kám-chêng–lah, che lāu-tōa-lâng lóng mā sī kìⁿ 1 páiⁿ kiám 1 páiⁿ–ê, ū-êng ài ke khì kiâⁿ-ta̍h–1-ē.</font><br><br></p>\n<p><font size=5>Sī–lah, ū-iáⁿ! Sòa–lòe lán sî-kan mā chha-put-to–a.</font><br><br></p>\n<p><font size=5>Hèⁿ! Lô-hoân–lí!</font><br><br></p>\n<p><font size=5>Chhiáⁿ chàu im-ga̍k!</font><br><br></p>\n<hr>\n<p><font size=5>EP. 6 片尾</font></p>\n<iframe src='https://www.youtube.com/embed/bXb3WXz3Bmk?si=IYZJrzPMltTi8aRA&amp;start=613' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Tú chiah你講tio̍h chia ê序大人lóng kìⁿ 1 遍kiám 1 piàn，想想–leh心情soah淡薄á悶悶。</font><br><br></p>\n<p><font size=5>Chit-lō tāi-chì我ka-tī是感覺隨緣lah，ta̍k ê人lóng mā ē行到hit步，當做kah你坐kāng班車ê人，有ê人seng到站，先落車–a，khah樂觀–leh ka看待to̍h好。人tī chit ê世間lóng是寄tòa–ê niâ。M̄ koh我顛倒是khah iàu-ì咱ē-tàng留siáⁿ-mih物件–落-來。</font><br><br></p>\n<p><font size=5>Ŏ͘？你ē想beh kā siáⁿ留–落-來？</font><br><br></p>\n<p><font size=5>其實想beh留ê mi̍h-kiāⁿ mā kài chē–lah。私人ê tāi-chì to̍h先mài講，nā 是khah公眾方面–ê，siōng無我希望ē-tàng kā咱chit-má koh ē曉講ê台語，加減á ka保存–落-來，用有閒ê時間來做chia事工，做jōa chē算jōa chē–lah。資料有留–落-來，以後ê人nā有需要，to̍h用ē tio̍h！咱ê台語雖bóng無咱頂iân ê人hiah好，m̄-koh加減–lah，我想是加減á有效chiah tio̍h。</font><br><br></p>\n<p><font size=5>Hèⁿ ā，人ē-tàng用ê時間mā真有限，咱盡量phah-piàⁿ–lah。最近你講ê話題lóng khah嚴肅neh，是去lòng tio̍h頭hio͘h?</font><br><br></p>\n<p><font size=5>Siáⁿ-mih leh lòng tio̍h頭？我tú-tio̍h-á mā是ē想要緊ê tāi-chì好–無？看貓無點neh lí！</font><br><br></p>\n<p><font size=5>Ài khoe bóng khoe–lah！今á日節目ê時間ûn-ná 差不多–a，真歡喜再次hâm各位朋友相會，後禮拜kāng 1 ê時間koh來捧場ŏ͘。Pái-pāi！</font><br><br></p>\n<hr>\n<br>\n<font size=5>Tú chiah lí kóng tio̍h chia ê sī-tōa-lâng lóng kìⁿ 1 piàn kiám 1 piàn, siūⁿ-siūⁿ--leh sim-chêng soah tām-po̍h-á būn-būn.</font>\n<br><br><p>\n\n<p><font size=5>Chit-lo tāi-chì góa ka-tī sī kám-kak sûi-iân lah, ta̍k ê lâng lóng mā ē kiâⁿ kàu hit pō͘, tòng-chò kah lí chē kāng-pan chhia ê lâng, ū ê lâng seng kàu chām, seng lo̍h-chhia–a, khah lo̍k-koan–leh ka khòaⁿ-thāi to̍h hó. Lâng  tī chit ê sè-kan lóng sī kià-tòa–ê niâ. M̄ koh góa tian-tò sī khah iàu-ì lán ē-tàng lâu siáⁿ-mih mi̍h-kiāⁿ–lo̍h-lâi.</font><br><br></p>\n<p><font size=5>Ŏ͘? Lí ē siūⁿ beh kā siáⁿ lâu–lo̍h-lâi?</font><br><br></p>\n<p><font size=5>Kî-si̍t siūⁿ beh lâu ê mi̍h-kiāⁿ mā kài chē–lah. Su-jîn ê tāi-chì to̍h seng mài kóng, nā sī khah kong-chiòng hong-bīn–ê, siōng bô góa hi-bāng ē-tàng kā lán chit-má koh ē-hiáu kóng ê Tâi-gí, ke-kiám-á ka pó-chûn–lo̍h-lâi, iōng ū-êng ê sî-kan lâi-chò chia sū-kang, chò jōa chē sǹg jōa chē–lah. Chu-liāu ū lâu–lo̍h-lâi, í-āu ê lâng nā ū su-iàu, to̍h iōng ē tio̍h! Lán ê Tâi-gí sui-bóng bô lán téng-iân ê lâng hiah hó, m̄-koh ke-kiám–lah, góa siūⁿ sī ke-kiám-á ū-hāu chiah tio̍h.</font><br><br></p>\n<p><font size=5>Hèⁿ ā, lâng ē-tàng ēng ê sî-kan mā chin iú-hān, lán chīn-liōng phah-piàⁿ–lah. Chòe-kīn lí kóng ê ōe-tê lóng khah giâm-siok neh, sī khì lòng tio̍h thâu hio͘h?</font><br><br></p>\n<p><font size=5>Siáⁿ-mih leh lòng tio̍h thâu? Góa tú-tio̍h-á mā sī ē siūⁿ iàu-kín ê tāi-chì hó–bô? Khòaⁿ niau bô tiám neh lí!</font><br><br></p>\n<p><font size=5>Ài khoe bóng khoe–lah! Kin-á-ji̍t chiat-bo̍k ê sî-kan ûn-ná chha-put-to–a, chin hoaⁿ-hí chài-chhù hâm kok-ūi pêng-iú siong-hōe, āu-lé-pài kāng 1 ê sî-kan koh lâi phâng-tiûⁿ ŏ͘. Păi-pāi!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 7 答嘴鼓","url":"/%5Bobject%20Object%5D/alongep20/","content":"<p><font size=5>EP. 7 片頭</font></p>\n<iframe src='https://www.youtube.com/embed/xCcz7tcA5n8?si=xVXzGMNmY-q_Yolz&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh khâm ta̍k-ke tī空中再相會！</font><br><br></p>\n<p><font size=5>Chêng 1-chām-á我去參加世界台語文化營，去參與ê朋友ta̍k ê lóng講台語，kui-kang lóng浸tī台語ê環境–ni̍h，實在有夠爽！</font><br><br></p>\n<p><font size=5>Ĕ，koh有chit款活動thang參加–喔！</font><br><br></p>\n<p><font size=5>有–nò͘！A̍h chē無？1 tang辦1遍，kàu taⁿ已經第24屆–ah neh！</font><br><br></p>\n<p><font size=5>Kám有啥心適ê tāi-chì thang分享？</font><br><br></p>\n<p><font size=5>有–lah，有聽在座ê有志teh講，伊ê孫á顧kah chiâⁿ好，lóng講台語，m̄-koh去讀幼tē園了後，轉來厝中國話soah jú講jú chē，伊煩惱nā到國校á以後，kám ē chŏaⁿ m̄講台語？</font><br><br></p>\n<p><font size=5>我mā bat聽過類似ê情形nē！有ê爸母to̍h是hō͘ gín-á去學校了後，看m̄是勢，koh kā gín-á chhōa轉來厝，kui-khì hō͘ gín-á tī厝自學！</font><br><br></p>\n<p><font size=5>像che我mā ē-tàng分享我ka-tī成長ê經驗，我gín-á時，是tī 1 ê純台語ê環境大漢–ê，ē接觸tio̍h中國話，èng-kai是tī去tha̍k幼tē園ê tāi-chì，koh有電視lah，hit ê kan-na有3台ê時代，電視有bàng-gah thang看。M̄-koh我kāng款tī厝lóng講台語，一直到taⁿ án-ne。</font><br><br></p>\n<p><font size=5>Che nā beh討論可能to̍h lò-lò長，a̍h是咱先放音樂，進行咱故事ê部分，故事講了咱chiah koh來繼續káng？</font><br><br></p>\n<p><font size=5>Án-ne mā bē-bái，無to̍h勞煩–lí！</font><br><br></p>\n<p><font size=5>請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh khâm ta̍k-ke tī khong-tiong chài-siong-hōe!</font>\n<br><br><p>\n\n<p><font size=5>Chêng 1-chām-á góa khì chham-ka Sè-kài Tâi-gí Bûn-hòa-iâⁿ, khì chham-ú ê pêng-iú ta̍k ê lóng kóng Tâi-gí, kui-kang lóng chìm tī Tâi-gí ê khoân-kéng–ni̍h, si̍t-chāi ū kàu sóng!</font><br><br></p>\n<p><font size=5>Ĕ, koh ū chit khoán oa̍h-tōng thang chham-ka–o͘h!</font><br><br></p>\n<p><font size=5>Ū–nò͘! A̍h chē bô? 1 tang pān 1 piàn, kàu taⁿ í-keng tē 24 kài–ah neh!</font><br><br></p>\n<p><font size=5>Kám ū siáⁿ sim-sek ê tāi-chì thang hun-hióng?</font><br><br></p>\n<p><font size=5>Ū–lah, ū thiaⁿ chāi-chō ê iú-chì teh kóng, i ê sun-á kò͘ kah chiâⁿ hó, lóng kóng Tâi-gí, m̄-koh khì tha̍k iù-tē-hn̂g liáu-āu, tńg-lâi chhù Tiong-kok-ōe soah jú kóng jú chē, i hoân-ló nā kàu kok-hāu-á í-āu, kám ē chŏaⁿ m̄ kóng Tâi-gí?</font><br><br></p>\n<p><font size=5>Góa mā bat thiaⁿ kòe lūi-sū ê chêng-hêng nā! Ū ê pē-bó to̍h sī hō͘ gín-á khì ha̍k-hāu liáu-āu, khòaⁿ m̄ sī sè, koh kā gín-á chhōa tńg-lâi chhù, kui-khì hō͘ gín-á tī chhù chū-ha̍k!</font><br><br></p>\n<p><font size=5>Chhiūⁿ che góa mā ē-tàng hun-hióng góa ka-tī sêng-tióng ê keng-giām, góa gín-á sî, sī tī 1 ê sûn Tâi-gí ê khoân-kéng tōa-hàn–ê, ē chiap-chhiok tio̍h Tiong-kok-ōe, èng-kai sī tī khì tha̍k iù-tē-hn̂g ê tāi-chì, koh ū tiān-sī lah, hit ê kan-na ū 3 tâi ê sî-tāi, tiān-sī ū bàng-gah thang khòaⁿ. M̄-koh góa kāng-khoán tī chhù lóng kóng Tâi-gí, it-ti̍t kàu taⁿ án-ne.</font><br><br></p>\n<p><font size=5>Che nā beh thó-lūn khó-lêng to̍h lò-lò-tn̂g, a̍h sī lán seng pàng im-ga̍k, chìn-hêng lán kò͘-sū ê  pō͘-hūn, kò͘-sū kóng liáu lán chiah koh lâi kè-sio̍k káng?</font><br><br></p>\n<p><font size=5>Án-ne mā bē-bái, bô to̍h lô-hoân–lí!</font><br><br></p>\n<p><font size=5>Chhiáⁿ chàu im-ga̍k!</font><br><br></p>\n<hr>\n<p><font size=5>EP. 7 片尾</font></p>\n<iframe src='https://www.youtube.com/embed/xCcz7tcA5n8?si=Nj9RBk-uDqQWOndG&amp;start=651' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>咱順tú-chiah ê話題繼續講。Chit-má ê社會，台語ê環境有khah弱勢，kah éng過無kâng，gín-á kan-na tī厝講台語kám有夠？伊以後kám koh beh繼續講？</font><br><br></p>\n<p><font size=5>Gín-á koh來beh講m̄講pháiⁿ講–lah，m̄-koh我認為，siōng無ài kā厝–ni̍h ê台語環境顧ho͘好，叫gín-á tī厝ài講，kā in母語ê基礎顧ho͘在，我感覺kài要緊–ê是ài hō͘ in正確ê觀念！像講是án-chóaⁿ台語bē-tàng放ho͘無–去chit款–ê。母語窮實是1 ê人文化ê根，是siōng基本ê mi̍h-kiāⁿ，絕對m̄是1種工具án-ne！Hō͘ gín-á ài認同ka-tī ê母語。In nā認同–ā，mā免煩惱in m̄講–lah，家庭ê影響真要緊，真重要。</font><br><br></p>\n<p><font size=5>你mā有2 ê gín-á，in台語講了按怎haⁿh？</font><br><br></p>\n<p><font size=5>無我好–lah！In ê環境實在hâm我成長ê時代無kâng，m̄-koh日常ê對話是lóng無siáⁿ問題，mā有才調用白話字kah我phah Lái，算bē-bái–lah。有1 kang，我nā倒–ah，in kám beh koh繼續講我當然mā m̄知，m̄-koh he èng-kai mā m̄是我ài煩惱ê tāi-chì–lah。話koh講倒轉–來，有全台語ê學校ûn-ná kài要緊，to̍h是用台語教天文地理，種種學問ê學校，che to̍h ài趕緊ka chhui–出-來。</font><br><br></p>\n<p><font size=5>Án-ne咱chit-má時間mā差不多–a，真多謝各位聽眾朋友，kāng款邀請各位後禮拜kāng 1 ê時間，繼續來chia kā goán tàu捧場！</font><br><br></p>\n<p><font size=5>我koh補–1-句–lah。Kā母語教hō͘ gín-á bat，是做爸母ê責任，你nā beh khâm gín-á講，beh kā gín-á教，伊to̍h ē-hiáu！一定ē有收成！多謝！</font><br><br></p>\n<p><font size=5>好，各位後禮拜再會ŏ͘！</font><br><br></p>\n<hr>\n<br>\n<font size=5>Lán sūn tú-chiah ê ōe-tê kè-sio̍k kóng. Chit-má ê siā-hōe, Tâi-gí ê khoân-kéng ū khah jio̍k-sè, kah éng-kòe bô kâng, gín-á kan-na tī chhù kóng Tâi-gí kám ū kàu? I í-āu kám koh beh kè-sio̍k kóng?</font>\n<br><br><p>\n\n<p><font size=5>Gín-á koh lâi beh kóng m̄ kóng pháiⁿ kóng–lah, m̄-koh góa jīn-ûi, siōng-bô ài kā chhù–ni̍h ê Tâi-gí khoân-kéng kò͘ ho͘ hó, kiò gín-á tī chhù ài kóng, kā in bó-gí ê ki-chhó͘ kò͘ ho͘ chāi, góa kám-kak kài iàu-kín–ê sī ài hō͘ in chèng-khak ê koan-liām! Chhiūⁿ kóng sī án-chóaⁿ Tâi-gí bē-tàng pàng ho͘ bô–khì chit khoán–ê. Bó-gí khêng-si̍t sī 1 ê lâng bûn-hòa ê kin, sī siōng ki-pún ê mi̍h-kiāⁿ, choa̍t-tùi m̄ sī 1 chióng kang-kū án-ne! Hō͘ gín-á ài jīn-tông ka-tī ê bó-gí. In nā jīn-tông–ā, mā bián hoân-ló in m̄ kóng–lah, ka-têng ê éng-hióng chin iàu-kín, chin tiōng-iàu.</font><br><br></p>\n<p><font size=5>Lí mā ū 2 ê gín-á, in Tâi-gí kóng liáu án-chóaⁿ haⁿh?</font><br><br></p>\n<p><font size=5>Bô góa hó–lah! In ê khoân-kéng si̍t-chāi hâm góa sêng-tióng ê sî-tāi bô kâng, m̄-koh ji̍t-siông ê tùi-ōe sī lóng bô siáⁿ būn-tê, mā ū châi-tiāu iōng Pe̍h-ōe-jī kah góa phah Lái, sǹg bē-bái–lah. Ū 1 kang, góa nā tó–ah, in kám beh koh kè-sio̍k kóng góa tong-jiân mā m̄-chai, m̄-koh he èng-kai mā m̄-sī góa ài hoân-ló ê tāi-chì–lah. Ōe koh kóng tò-tńg–lâi, ū choân Tâi-gí ê ha̍k-hāu ûn-ná kài iàu-kín, to̍h sī iōng Tâi-gí kà thian-bûn tē-lí, chióng-chióng ha̍k-būn ê ha̍k-hāu, che to̍h ài kóaⁿ-kín ka chhui–chhut-lâi.</font><br><br></p>\n<p><font size=5>Án-ne lán chit-má sî-kan mā chha-put-to–a, chin to-siā kok-ūi thiaⁿ-chiòng pêng-iú, kāng-khoán iau-chhiáⁿ kok-ūi āu-lé-pài kāng 1 ê sî-kan, kè-sio̍k lâi chia kā goán tàu phâng-tiûⁿ!</font><br><br></p>\n<p><font size=5>Góa koh pó͘–1-kù-lah. Kā bó-gí kà hō͘ gín-á bat, sī chò pē-bó ê chek-jīm, lí nā beh khâm gín-á kóng, beh kā gín-á kà, i to̍h ē-hiáu! It-tēng ē ū siu-sêng! To-siā! </font><br><br></p>\n<p><font size=5>Hó, kok-ūi āu-lé-pài chài-hōe ŏ͘!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 8 答嘴鼓","url":"/%5Bobject%20Object%5D/alongep21/","content":"<p><font size=5>EP. 8 片頭</font></p>\n<iframe src='https://www.youtube.com/embed/2TlS7s4SN2Q?si=08hiDs6l8iJ0TeAv' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ê tī空中再相會！</font><br><br></p>\n<p><font size=5>頂禮拜有聽眾寫批來問–咱，問講台語有字o͘h，伊lóng m̄知！我想講咱今á日tú好ē-tàng藉chit ê機會，來kā咱ê聽眾朋友說明–1-ē。</font><br><br></p>\n<p><font size=5>台語有字chit件tāi-chì確實無siáⁿ-mih人了解，學校to̍h無教m̄！</font><br><br></p>\n<p><font size=5>Hèⁿ ā，我知影有字koh開始寫mā是chit 5 tang ê tāi-chì niâ！親像chit-má我nā leh hâm人Lái，lóng是寫白話字khah chē。白話字是長老教會ê Má-ngá-kok牧師為tio̍h傳教引進台灣–ê，hit時ê聖經有白話字ê台語版本，to̍h ài用台語傳教，台灣人m̄ chiah聽有福音！Koh來kài要緊ê人物是創辦「台灣府城教會報」ê Pa-khek-lé牧師，「台灣府城教會報」是台灣ê第1份報紙，1885到taⁿ iáu leh發行neh，到咱錄節目chit chūn，已經138年–ā，伊所使用ê語言to̍h是台語！</font><br><br></p>\n<p><font size=5>你講kah有夠詳細，真清楚neh！</font><br><br></p>\n<p><font size=5>窮實tú-chiah講–ê是講kah真簡省–ah！Nā聽眾朋友有趣味，ē-tàng用「白話字」chit 3字去Kú-ko͘h，ē走真chē資料出來hō͘各位參考ŏ͘。</font><br><br></p>\n<p><font size=5>好–lah！咱先講到chia，chhun–ê咱節目ê後半段chiah繼續好–無？</font><br><br></p>\n<p><font size=5>好ŏ͘，咱等–leh繼續來講白話字ê tāi-chì，請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ê tī khong-tiong chài-siong-hōe!</font>\n<br>\n\n<p><font size=5>Téng lé-pài ū thiaⁿ-chiòng siá phoe lâi mn̄g–lán, mn̄g-kóng Tâi-gí ū jī o͘h, i lóng m̄-chai! Góa siūⁿ kóng lán kin-á-ji̍t tú-hó ē-tàng chià chit ê ki-hōe, lâi kā lán ê thiaⁿ-chiòng pêng-iú soat-bêng–1-ē.</font><br><br></p>\n<p><font size=5>Tâi-gí ū jī chit kiāⁿ tāi-chì khak-si̍t bô siáⁿ-mih lâng liáu-kái, ha̍k-hāu to̍h bô kà m̄!</font><br><br></p>\n<p><font size=5>Hèⁿ ā, góa chai-iáⁿ ū jī koh khai-sí siá mā sī chit 5 tang ê tāi-chì niâ! Chhin-chhiūⁿ chit-má góa nā leh hâm lâng Lái, lóng sī siá Pe̍h-ōe-jī khah chē. Pe̍h-ōe-jī sī Tiúⁿ-ló Kàu-hōe ê Má-ngá-kok bo̍k-su ūi-tio̍h thoân-kàu ín-chìn Tâi-oân–ê, hit sî ê sèng-keng ū Pe̍h-ōe-jī ê Tâi-gí pán-pún, to̍h ài iōng Tâi-gí thoân-kàu, Tâi-oân-lâng m̄ chiah thiaⁿ ū hok-im! Koh lâi kài iàu-kín ê jîn-bu̍t sī chhòng-pān “Tâi-oân Hú-siâⁿ Kàu-hōe-pò” ê Pa-khek-lé bo̍k-su, “Tâi-oân Hú-siâⁿ Kàu-hōe-pò” sī Tâi-oân ê tē 1 hūn pò-chóa, 1885 kàu taⁿ iáu leh hoat-hêng neh, kàu lán lo̍k chiat-bo̍k chit chūn, í-keng 138 nî–ā, i só͘ sú-iōng ê gí-giân to̍h sī Tâi-gí!</font><br><br></p>\n<p><font size=5>Lí kóng kah ū kàu siông-sè, chin chheng-chhó͘ neh!</font><br><br></p>\n<p><font size=5>Khêng-si̍t tú-chiah kóng–ê sī kóng kah chin kán-séng–ah! Nā thiaⁿ-chiòng pêng-iú ū chhù-bī, ē-tàng iōng “Pe̍h-ōe-jī” chit 3 jī khì Kú-ko͘h, ē cháu chin-chē chu-liāu chhut-lâi hō͘ kok-ūi chham-khó ŏ͘.</font><br><br></p>\n<p><font size=5>Hó–lah! Lán seng kóng kàu chia, chhun–ê lán chiat-bo̍k ê āu pòaⁿ tōaⁿ chiah kè-sio̍k hó–bô?</font><br><br></p>\n<p><font size=5>Hó ŏ͘, lán tán–leh kè-sio̍k lâi kóng Pe̍h-ōe-jī ê tāi-chì, chhiáⁿ chàu im-ga̍k!</font><br><br></p>\n<hr>\n<p><font size=5>EP. 8 片尾</font></p>\n<iframe src='https://www.youtube.com/embed/2TlS7s4SN2Q?si=HjTpqlcjU8MjxXaP&amp;start=823' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>咱tú-chiah teh講台語有字chit ê題目，kám koh有siáⁿ-mih ē-tàng來hâm ta̍k-ê分享–ê？</font><br><br></p>\n<p><font size=5>有–ā，beh講kài chē–lah，像咱去KTV唱台語歌，he字幕mā lóng是台文–ā，是咱lóng無注意tio̍h chit ê事實niâ！是講he字nā kāng 1 ê音，無kāng作曲ê人kéng ê漢字凡勢to̍h無kâng，khah bē一致，唱歌ê時chūn ài加減á ioh，chhiāⁿ-chhiāⁿ ē唱m̄ tio̍h。我是感覺講，nā有ê漢字1人beh kéng 1款，不如to̍h直直kā hit字寫做白話字to̍h好，看tio̍h字to̍h知影án-chóaⁿ讀，che to̍h是拼音文字siāng大ê優勢–lah！</font><br><br></p>\n<p><font size=5>你一直leh講白話字，he白話字是好學–無-ah？</font><br><br></p>\n<p><font size=5>He kài好學，基本上，ē曉講to̍h ē曉寫，我舉1 ê lē–lah，像講咖啡to̍h是k a ka，p i pi án-ne niâ，lóng無hoe，sap-bûn to̍h是s ap sap，b ûn bûn án-ne。我hit chūn無幾點鐘to̍h知影原理ē曉寫–ah，是講寫真慢，主要是子音母音ài背，聲調ê規則mā ài記，che to̍h需要時間來慣勢，m̄-koh我差不多2個月to̍h寫了bē-bái–ah，要緊是ta̍k kang ài寫–kóa，慣勢了後to̍h無siáⁿ問題–ā，真正kài好學–lah！看beh khai時間無niâ！</font><br><br></p>\n<p><font size=5>無想tio̍h講你o͘矸á té豆油neh，koh bat hiah chē，我當做你kan-na ē曉phah電動niâ！</font><br><br></p>\n<p><font size=5>Hmh-hmh，chit-má你知–a hōⁿ！好–lah！咱今á日時間mā差不多–a，ho͘你關門送客！</font><br><br></p>\n<p><font size=5>O͘白來，siáⁿ-mih關門送客，你不如講關門放狗hoⁿh！咱chia ê聽眾lóng chiah支持–咱，是ài好禮á請in ùi後門出–去…。M̄-sī–lah！是ài請in後禮拜koh來捧場lah！Ho͘h！去hō͘你tò͘–tio̍h！真感謝各位聽眾來tàu-lāu-jia̍t，後禮拜koh再來ŏ͘！Ló͘-la̍t！多謝！Păi-pāi！</font><br><br></p>\n<hr>\n<br>\n<font size=5>Lán tú-chiah teh kóng Tâi-gí ū jī chit ê tê-bo̍k, kám koh ū siáⁿ-mih ē-tàng lâi hâm ta̍k-ê hun-hióng--ê?</font>\n<br>\n\n<p><font size=5>Ū–ā, beh kóng kài chē–lah, chhiūⁿ lán khì KTV chhiùⁿ Tâi-gí koa, he jī-bō͘ mā lóng sī Tâi-bûn–ā, sī lán lóng bô chù-ì tio̍h chit ê sū-si̍t niâ! Sī kóng he jī nā kāng 1 ê im, bô kāng chok-khek ê lâng kéng ê hàn-jī hoān-sè to̍h bô kâng, khah bē it-tì, chhiùⁿ-koa ê sî-chūn ài ke-kiám-á ioh, chhiāⁿ-chhiāⁿ ē chhiùⁿ m̄ tio̍h. Góa sī kám-kak kóng, nā ū ê hàn-jī 1 lâng beh kéng 1 khoán, put-jû to̍h ti̍t-ti̍t kā hit jī siá chò Pe̍h-ōe-jī to̍h hó, khòaⁿ tio̍h jī to̍h chai-iáⁿ án-chóaⁿ tha̍k, che to̍h sī pheng-im bûn-jī siāng tōa ê iu-sè–lah!</font><br><br></p>\n<p><font size=5>Lí it-ti̍t leh kóng Pe̍h-ōe-jī, hePe̍h-ōe-jī sī hó o̍h–bô-ah?</font><br><br></p>\n<p><font size=5>He kài hó o̍h, ki-pún siōng, ē-hiáu kóng to̍h ē-hiáu siá, góa kí 1 ê lē–lah, chhiūⁿ kóng ka-pi, to̍h sī k a ka, p i pi án-ne niâ, lóng bô hoe, sap-bûn to̍h sī s ap sap, b ûn bûn án-ne. Góa hit chūn bô kúi tiám-cheng to̍h chai-iáⁿ goân-lí ē-hiáu siá–ah, sī kóng siá chin bān, chú-iàu sī chú-im bó-im ài pōe, siaⁿ-tiāu ê kui-chek mā ài kì, che to̍h su-iàu sî-kan lâi koàn-sì, m̄-koh góa chha-put-to 2 kó-goe̍h to̍h siá liáu bē-bái–ah, iàu-kín sī ta̍k kang ài siá–kóa, koàn-sì liáu-āu to̍h bô siáⁿ būn-tê–ā, chin-chiàⁿ kài hó o̍h–lah! Khòaⁿ beh khai sî-kan bô niâ!</font><br><br></p>\n<p><font size=5>Bô siūⁿ tio̍h kóng lí o͘-kan-á té tāu-iû neh, koh bat hiah chē, góa tòng-chò lí kan-na ē-hiáu phah tiān-tōng niâ!</font><br><br></p>\n<p><font size=5>Hmh-hmh, chit-má lí chai–a hōⁿ! Hó–lah! Lán kin-á-ji̍t sî-kan mā chha-put-to–a, hō͘ lí koaiⁿ-mn̂g sàng-kheh!</font><br><br></p>\n<p><font size=5>O͘-pe̍h-lâi, siáⁿ-mih koaiⁿ-mn̂g sàng-kheh, lí put-jû kóng koaiⁿ-mn̂g pàng káu hoⁿh! Lán chia ê thiaⁿ-chiòng lóng chiah chi-chhî–lán, sī ài hó-lé-á chhiáⁿ in ùi āu-mn̂g chhut–khì…. M̄-sī–lah! Sī ài chhiáⁿ in āu-lé-pài koh lâi phâng-tiûⁿ lah! Ho͘h! Khì hō͘ lí tò͘–tio̍h! Chin kám-siā kok-ūi thiaⁿ-chiòng lâi tàu-lāu-jia̍t, āu-lé-pài koh chài-lâi ŏ͘! Ló͘-la̍t! To-siā! Păi-pāi!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 9 答嘴鼓","url":"/%5Bobject%20Object%5D/alongep22/","content":"<p><font size=5>EP. 9 片頭</font></p>\n<iframe src='https://www.youtube.com/embed/k4CGk34j0UA?si=X84ocsQhrReEd7WB&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>最近lóng感覺tòa tī都市tòa kah kài ak-chak，a̍h beh吵–死，真想beh搬去深山林內tòa，我beh去享受山內平靜ê生活，你感覺啥款？</font><br><br></p>\n<p><font size=5>無的確好ŏ͘，有好有bái–lah！</font><br><br></p>\n<p><font size=5>Án-chóaⁿ講，m̄是消遙kah ná神仙？</font><br><br></p>\n<p><font size=5>你ka想，深山林內to̍h是無厝邊，項項mā to̍h ài ka-tī來，beh食飯mā ài ka-tī煮neh，無像tī市內，siōng無四界lóng是Seven kah全家，隨時beh食siáⁿ lóng無問題。</font><br><br></p>\n<p><font size=5>有影to tio̍h，goán che都市sông lóng想kah kài簡單，無想tio̍h連食飯to̍h ài ka-tī處理。</font><br><br></p>\n<p><font size=5>Koh m̄-nā食飯niâ ŏ͘，破病beh看醫生mā tio̍h落山，食–ê用–ê lóng to̍h ài 1 piàn落山款ho͘ chiâu，無你想–ê hiah輕鬆–lah！</font><br><br></p>\n<p><font size=5>Aih，我to̍h天天，想tio̍h sáⁿ to̍h講sáⁿ，khah欠考慮，我看我mā是繼續做我ê都市sông to̍h好，ta̍k頓nā lóng ài ka-tī來，我ē起siáu！</font><br><br></p>\n<p><font size=5>你kám知影tòa深山林內連ùn-chiàng to̍h ē驚？</font><br><br></p>\n<p><font size=5>Hăⁿ!</font><br><br></p>\n<p><font size=5>Khah òaⁿ–leh chiah講hō͘ lí知，咱先進音樂–lah！好–無！</font><br><br></p>\n<p><font size=5>好！咱先來服務咱ê聽眾朋友，等–leh chiah聽你說分明！音樂請liâu！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br>\n\n<p><font size=5>Chòe-kīn lóng kám-kak tòa tī to͘-chhī tòa kah kài ak-chak, a̍h beh chhá–sí, chin siūⁿ beh poaⁿ khì chhim-soaⁿ-nâ-lāi tòa, góa beh khì hióng-siū soaⁿ-lāi pêng-chēng ê seng-oa̍h, lí kám-kak siáⁿ-khoán?</font><br><br></p>\n<p><font size=5>Bô tek-khak hó ŏ͘, ū hó ū bái–lah!</font><br><br></p>\n<p><font size=5>Án-chóaⁿ kóng, m̄ sī siau-iâu kah ná sîn-sian?</font><br><br></p>\n<p><font size=5>Lí ka siūⁿ, chhim-soaⁿ nâ-lāi to̍h sī bô chhù-piⁿ, hāng-hāng mā to̍h ài ka-tī lâi, beh chia̍h-pn̄g mā ài ka-tī chú neh, bô chhiūⁿ tī chhī-lāi, siōng bô sì-kè lóng sī Seven kah Choân-ke, sûi-sî beh chia̍h siáⁿ lóng bô būn-tê.</font><br><br></p>\n<p><font size=5>Ū iáⁿ to tio̍h, goán che to͘-chhī sông lóng siūⁿ kah kài kán-tan, bô siūⁿ tio̍h liân chia̍h-pn̄g to̍h ài ka-tī chhú-lí.</font><br><br></p>\n<p><font size=5>Koh m̄-nā chia̍h-pn̄g niâ ŏ͘, phòa-pēⁿ beh khòaⁿ i-seng mā tio̍h lo̍h-soaⁿ, chia̍h–ê ēng–ê lóng to̍h ài 1 piàn lo̍h-soaⁿ khoán ho͘ chiâu, bô lí siūⁿ–ê hiah khin-sang–lah!</font><br><br></p>\n<p><font size=5>Aih, góa to̍h thian-thian, siūⁿ tio̍h sáⁿ to̍h kóng sáⁿ, khah khiàm khó-lū, góa khòaⁿ góa mā sī kè-sio̍k chò góa ê to͘-chhī sông to̍h hó. ta̍k tǹg nā lóng ài ka-tī lâi, góa ē khí-siáu!</font><br><br></p>\n<p><font size=5>Lí kám chai-iáⁿ tòa chhim-soaⁿ-nâ-lāi liân ùn-chiàng to̍h ē kiaⁿ?</font><br><br></p>\n<p><font size=5>Hăⁿ!</font><br><br></p>\n<p><font size=5>Khah òaⁿ–leh chiah kóng hō͘ lí chai, lán seng chìn im-ga̍k–lah! Hó–bô!</font><br><br></p>\n<p><font size=5>Hó! Lán seng-lâi ho̍k-bū lán ê thiaⁿ-chiòng pêng-iú, tán–leh chiah thiaⁿ lí soeh hun-bêng! Im-ga̍k chhiáⁿ liâu!</font><br><br></p>\n<hr>\n<p><font size=5>EP. 9 片尾</font></p>\n<iframe src='https://www.youtube.com/embed/k4CGk34j0UA?si=qVOlla9dq2BxMS4p&amp;start=725' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Tú-chiah你講tio̍h ùn-chiàng ē驚tòa tī深山林內ê人，是án-chóaⁿ講？</font><br><br></p>\n<p><font size=5>像án-ne！你ka報住址，伊差不多是聽無，koh來你to̍h開始ka報路。</font><br><br></p>\n<p><font size=5>報路有siáⁿ問題？我tī市內不時mā teh kâng報，he nah有siáⁿ問題？</font><br><br></p>\n<p><font size=5>報路當然mā m̄是問題，問題是伊一直駛，jú駛jú憢疑！</font><br><br></p>\n<p><font size=5>Án-chóaⁿ講？</font><br><br></p>\n<p><font size=5>伊nā開始看tio̍h路邊有墓á埔，kui路lóng是竹林á，暗sàm暗sàm án-ne，to̍h ē開始問你beh到位ā–bē？一般ùn-chiàng lóng是駛jú遠jú好，你kan-na聽tio̍h伊問beh到bē，你to̍h知影伊心內tám-tám。你koh ka應講到1半niâ，你to̍h ē看tio̍h he ùn-chiàng表情piàn kah怪怪！</font><br><br></p>\n<p><font size=5>Hiah久koh iáu-bē到，有影是深山林內to tio̍h！</font><br><br></p>\n<p><font size=5>Koh來路jú來jú細條，點á膠路變做黃土路，司機ê表情to̍h jú來jú緊張án-ne，不時koh ē ùi ba̍k-khú-mih-á teh偷相我ê面！</font><br><br></p>\n<p><font size=5>伊kám是teh確認你是m̄是人？</font><br><br></p>\n<p><font size=5>Hèⁿ–lah，我感覺是！有時nā是e暗beh轉厝！Ùn-chiàng ê反應koh jú大！Só͘-pái我nā到厝，chhiāⁿ-chhiāⁿ ē ke hō͘ ùn-chiàng 1-kóa-á小費án-ne。</font><br><br></p>\n<p><font size=5>Ĕ，聽你講了，我a̍h是繼續來做我ê都市sông好–ah！</font><br><br></p>\n<p><font size=5>Hèⁿ ā！Tòa都市bē-bái–lah！咱節目ê時間mā差不多beh到–ah，多謝各位來捧場！後禮拜kāng時間ài koh來ŏ͘！Ló͘-la̍t！多謝！Pái-pāi！</font><br><br></p>\n<hr>\n<br>\n<font size=5>Tú-chiah lí kóng tio̍h ùn-chiàng ē kiaⁿ tòa chhim-soaⁿ nâ-lāi ê lâng, sī án-chóaⁿ kóng?</font>\n<br>\n\n<p><font size=5>Chhiūⁿ án-ne! Lí ka pò chū-chí, i chha-put-to sī thiaⁿ-bô, koh lâi lí to̍h khai-sí ka pò-lō͘.</font><br><br></p>\n<p><font size=5>Pò-lō͘ ū siáⁿ būn-tê? Góa tī chhù-lāi put-sî mā teh kâng pò, he nah ū siáⁿ būn-tê?</font><br><br></p>\n<p><font size=5>Pò-lō͘ tong-jiân mā m̄ sī būn-tê, būn-tê sī i it-ti̍t sái, jú sái jú giâu-gî!</font><br><br></p>\n<p><font size=5>Án-chóaⁿ kóng?</font><br><br></p>\n<p><font size=5>I nā khai-sí khòaⁿ tio̍h lō͘-piⁿ ū bō͘-á-po͘, kui lō͘ lóng sī tek-nâ-á, àm-sàm àm-sàm án-ne, to̍h ē khai-sí mn̄g lí beh kàu-ūi ā–bē? It-poaⁿ ùn-chiàng lóng sī sái jú hn̄g jú hó, lí kan-na thiaⁿ tio̍h i mn̄g beh kàu bē,  lí to̍h chai-iáⁿ i sim-lāi tám-tám. Lí koh ka ìn kóng kàu 1 pòaⁿ niâ, lí to̍h ē khòaⁿ tio̍h he ùn-chiàng piáu-chêng piàn kah koài-koài!</font><br><br></p>\n<p><font size=5>Hiah kú koh iáu-bōe kàu, ū-iáⁿ sī chhim-soaⁿ-nâ-lāi to tio̍h!</font><br><br></p>\n<p><font size=5>Koh lâi lō͘ jú lâi jú sè-tiâu, tiám-á-ka lō͘ piàn-chò n̂g-thô͘ lō͘, su-ki ê piáu-chêng to̍h jú lâi jú kín-tiuⁿ án-ne, put-sî koh ē ùi ba̍k-khú-mih-á teh thau siòng góa ê bīn!</font><br><br></p>\n<p><font size=5>I kám sī teh khak-jīn lí sī-m̄-sī lâng?</font><br><br></p>\n<p><font size=5>Hèⁿ–lah, góa kám-kak sī! Ū-sî nā sī e-àm beh tńg-chhù! Ùn-chiàng ē hoán-èng koh jú tōa! Só͘-pái góa nā kàu chhù, chhiāⁿ chhiāⁿ ē ke hō͘ ùn-chiàng 1-kóa-á sió-hùi án-ne.</font><br><br></p>\n<p><font size=5>Ĕ,  thiaⁿ lí kóng liáu góa a̍h sī kè-sio̍k lâi chò góa ê to͘-chhī sông hó–ah!</font><br><br></p>\n<p><font size=5>Hèⁿ ā! Tòa to͘-chhī bē-bái–lah! Lán chiat-bo̍k ê sî-kan mā chha-put-to beh kàu–ah, to-siā kok-ūi lâi phâng-tiûⁿ! Āu-lé-pài kāng sî-kan ài koh lâi ŏ͘! Ló͘-la̍t! To-siā! Păi-pāi!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎片頭尾】EP. 10 答嘴鼓","url":"/%5Bobject%20Object%5D/alongep23/","content":"<p><font size=5>EP. 10 片頭</font></p>\n<iframe src='https://www.youtube.com/embed/6nL4xEIQdp0?si=ttX9SPBRPIn-Xsxu&amp' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br>\n\n<p><font size=5>各位線頂ê聽眾朋友ta̍k-ê平安ta̍k-ê好，歡迎收聽做工á人pha-kheh-su̍h-to͘h，真歡喜koh hâm ta̍k-ke tī空中再相會！</font><br><br></p>\n<p><font size=5>Chit禮拜身體小可á koh-iūⁿ，人lóng bē青春neh！</font><br><br></p>\n<p><font size=5>你是koh án-chóaⁿ–ah？Nah ē事sái hiah chē?</font><br><br></p>\n<p><font size=5>Siáⁿ-mih koh！我kám有影不時lóng有狀況？</font><br><br></p>\n<p><font size=5>To有影m̄，你m̄是破病to̍h是心情bái，kui seng-khu kài-sêng無1 tè tio̍h–ê án-ne！Chit遍是koh án-chóaⁿ–ah？</font><br><br></p>\n<p><font size=5>Ah to閃–tio̍h-lah！Khû便所khû–lòe peh–khài to̍h tio̍h–ah。行1步疼1 ē koh kiam ài哀kúi lo̍h聲！2步路ài做10步行koh行bē了！實在真傷重！</font><br><br></p>\n<p><font size=5>Ăi-io͘h，有去hō͘醫生看–無？</font><br><br></p>\n<p><font size=5>有–lah！M̄-koh是閃–tio̍h了後，過kúi工á chiah去，疼kah連beh出門mā真困難，主要是mài改變姿勢to̍h無siáⁿ要緊，nā人beh sóa位，動作to̍h ài真慢，無ē疼kah哀哀叫án-ne。</font><br><br></p>\n<p><font size=5>你tio̍h khah保重–leh-lah。Chit-má有khah好–無？</font><br><br></p>\n<p><font size=5>有lah，無nah有才調tī chia主持？多謝你關心–lah！</font><br><br></p>\n<p><font size=5>無咱先進入咱ê主題，等–leh chiah ta̍uh-ta̍uh-á káng！</font><br><br></p>\n<p><font size=5>好ŏ͘！請奏音樂！</font><br><br></p>\n<hr>\n<br>\n<font size=5>Kok-ūi sòaⁿ-téng ê thiaⁿ-chiòng pêng-iú ta̍k-ê pêng-an ta̍k-ê hó, hoan-gêng siu-thiaⁿ chò-kang-á-lâng pha-kheh-su̍h-to͘h, chin hoaⁿ-hí koh hâm ta̍k-ke tī khong-tiong chài-siong-hōe!</font>\n<br>\n\n<p><font size=5>Chit lé-pài sin-thé sió-khóa-á koh-iūⁿ, lâng lóng bē chheng-chhun neh!</font><br><br></p>\n<p><font size=5>Lí sī koh án-chóaⁿ–ah? Nah ē sū-sái hiah chē?</font><br><br></p>\n<p><font size=5>Siáⁿ-mih koh! Góa kám ū-iáⁿ put-sî lóng ū chōng-hóng?</font><br><br></p>\n<p><font size=5>To ū-iáⁿ m̄, lí m̄ sī phòa-pēⁿ to̍h sī sim-chêng bái, kui seng-khu kài-sêng bô 1 tè tio̍h–ê án-ne! Chit piàn sī koh án-chóaⁿ–ah?</font><br><br></p>\n<p><font size=5>Ah to siám–tio̍h-lah! Khû piān-só͘ khû–lòe peh–khài to̍h tio̍h–ah. Kiâⁿ 1 pō͘ thiàⁿ 1 ē koh kiam ài ai kúi lo̍h siaⁿ! 2 pō͘ lō͘ ài chò 10 pō͘ kiâⁿ koh kiâⁿ bē liáu! Si̍t-chāi chin siong-tiōng! </font><br><br></p>\n<p><font size=5>Ăi-io͘h, ū khì hō͘ i-seng khòaⁿ–bô?</font><br><br></p>\n<p><font size=5>Ū–lah! M̄-koh sī siám–tio̍h liáu-āu, kòe kúi-kang-á chiah khì, thiàⁿ kah liân beh chhut-mn̂g mā chin khùn-lân, chú-iàu sī mài kái-piàn chu-sè to̍h bô siáⁿ iàu-kín, nā lâng beh sóa ūi, tōng-chok to̍h ài chin bān, bô ē thiàⁿ kah ai-ai-kiò án-ne. </font><br><br></p>\n<p><font size=5>Lí tio̍h khah pó-tiōng–leh-lah. Chit-má ū khah hó–bô?</font><br><br></p>\n<p><font size=5>Ū lah, bô nah ū châi-tiāu tī chia chú-chhî? To-siā lí koan-sim–lah!</font><br><br></p>\n<p><font size=5>Bô lán seng chìn-ji̍p lán ê chú-tê, tán–leh chiah ta̍uh-ta̍uh-á káng!</font><br><br></p>\n<p><font size=5>Hó ŏ͘! Chhiáⁿ chàu im-ga̍k!</font><br><br></p>\n<hr>\n<p><font size=5>EP. 10 片尾</font></p>\n<iframe src='https://www.youtube.com/embed/6nL4xEIQdp0?si=Z3Uz7RphDZ6aXv_V&amp;start=747' scrolling=\"no\" border=\"0\" frameborder=\"no\" framespacing=\"0\" width=\"900\" height=\"500\"> </iframe><br><p>\n\n<p><font size=5>Hó͘！你kám知影he閃–tio̍h ê tē 1 kang，我ùi 1樓peh到3樓ê房間有jōa辛苦？</font><br><br></p>\n<p><font size=5>是jōa kan-khó͘？</font><br><br></p>\n<p><font size=5>我發現我根本to khiā bē tiâu，goán bó͘講叫我坐tī樓梯1 gám 1 gám sóa，我to̍h照伊講–ê án-ne，koh真正有效，m̄-koh實在sóa kài慢，我to̍h ài giú樓梯koaiⁿ，koh配合kha出力，硬giú chiah有才調sóa 1 gám，teh sóa mā是疼，是講hit ê疼koh忍ē tiâu，m̄-koh sóa無kúi gám， to̍h ài歇喘了khah peh，有時手無夠力，to̍h ài kā頭khòe tī樓梯koaiⁿ，用ām-kún-á tàu出力，真辛苦！普通時beh peh 3樓lóng無siáⁿ感覺，hit chōa親像teh peh玉山án-ne！</font><br><br></p>\n<p><font size=5>真正有夠食力！</font><br><br></p>\n<p><font size=5>Ah bē soah–leh，我án-ne到3樓了後，看tio̍h門，我想想–leh，我真正無才調去開房間門，koh叫goán bó͘起來3樓開門，koh來我to̍h開始pê去mn̂g床。</font><br><br></p>\n<p><font size=5>Nah ē無叫lín bó͘ kā你chhah–起-來？</font><br><br></p>\n<p><font size=5>無法度，疼kah khiā bē tiâu，ke khiā ke疼–ê niâ，用pê–ê ta̍uh-ta̍uh-á sóa位，khah無hiah食力，我koh開真chē時間sóa到床邊，hit時，看mn̂g床，kāng款袂輸看tio̍h山án-ne…。</font><br><br></p>\n<p><font size=5>閃–tio̍h實在有夠恐怖，kan-na聽你講to̍h感覺chiok疼！</font><br><br></p>\n<p><font size=5>Hèⁿ ā，iáu-koh好，狀況ta̍k日lóng有進步，chit-má已經好kah差不多–a。人實在lóng m̄-thang破病，身體koh-iūⁿ ê時sûi to̍h感受tio̍h健康有jōa要緊。</font><br><br></p>\n<p><font size=5>Hèⁿ–lah，身體ài顧–lah！Tī chia mā chiok咱ê聽眾朋友身體健康好過日！咱今á日ê時間mā差不多–a，各位朋友ài ē記–leh ŏ͘，後禮拜kāng 1 ê時間請來空中再相會ŏ͘！Pai-pāi！</font><br><br></p>\n<hr>\n<br>\n<font size=5>Hó͘! Lí kám chai-iáⁿ he siám--tio̍h ê tē 1 kang, góa ùi 1 lâu peh kàu 3 lâu ê pâng-keng ū jōa sin-khó͘? </font>\n<br>\n\n<p><font size=5>Sī jōa kan-khó͘?</font><br><br></p>\n<p><font size=5>Góa hoat-hiān góa kin-pún to khiā bē tiâu, goán bó͘ kóng kiò góa chē tī lâu-thui 1 gám 1 gám sóa. Góa to̍h chiàu i kóng–ê án-ne, koh chin-chiàⁿ ū-hāu, m̄-koh si̍t-chāi sóa kài bān, góa to̍h ài giú lâu-thui-koaiⁿ, koh phòe-ha̍p kha chhut-la̍t, ngē giú chiah ū châi-tiāu sóa 1 gám, teh sóa mā sī thiàⁿ, sī kóng hit ê thiàⁿ koh jím ē tiâu, m̄-koh sóa bô kúi gám, to̍h ài hioh-chhoán liáu khah peh, ū-sî chhiú bô kàu la̍t, to̍h ài kā thâu khòe tī lâu-thui-koaiⁿ, iōng ām-kún-á tàu chhut-la̍t, chin sin-khó͘! Phó͘-thong sî beh peh 3 lâu lóng bô siáⁿ kám-kak, hit chōa chhin-chhiūⁿ teh peh Gio̍k-san án-ne!</font><br><br></p>\n<p><font size=5>Chin-chiàⁿ ū-kàu chia̍h-la̍t!</font><br><br></p>\n<p><font size=5>Ah bē soah–leh, góa án-ne kàu 3 lâu liáu-āu, khòaⁿ tio̍h mn̂g, góa siūⁿ-siūⁿ–leh, góa chin-chiàⁿ bô châi-tiāu khì khui pâng-keng mn̂g, koh kiò goán bó͘ khí-lâi 3 lâu khui-mn̂g, koh lâi góa to̍h khai-sí pê khì mn̂g-chhn̂g.</font><br><br></p>\n<p><font size=5>Nah ē bô kiò lín bó͘ kā lí chhah–khí-lâi?</font><br><br></p>\n<p><font size=5>Bô hoat-tō͘, thiàⁿ kah khiā bē tiâu, ke khiā ke thiàⁿ–ê niâ, iōng pê–ê ta̍uh-ta̍uh-á sóa-ūi, khah bô hiah chia̍h-la̍t, góa koh khai chin-chē sî-kan sóa kàu chhn̂g-piⁿ, hit sî, khòaⁿ mn̂g-chhn̂g, kāng-khoán bē-su khòaⁿ tio̍h soaⁿ án-ne….</font><br><br></p>\n<p><font size=5>Siám–tio̍h si̍t-chāi ū-kàu khióng-pò͘, kan-na thiaⁿ lí kóng to̍h kám-kak chiok thiàⁿ!</font><br><br></p>\n<p><font size=5>Hèⁿ ā, iáu-koh hó, chōng-hóng ta̍k ji̍t lóng ū chìn-pō͘, chit-má í-keng hó kah chha-put-to–a. Lâng si̍t-chāi lóng m̄-thang phòa-pēⁿ, sin-thé koh-iūⁿ ê sî sûi to̍h kám-siū tio̍h kiān-khong ū jōa iàu-kín.</font><br><br></p>\n<p><font size=5>Hèⁿ–lah, sin-thé ài kò͘–lah! Tī chia mā chiok lán ê thiaⁿ-chiòng pêng-iú sin-thé kiān-khong hó kòe-ji̍t! Lán kin-á-ji̍t ê sî-kan mā chha-put-to–a, kok-ūi pêng-iú ài ē-kì–leh ŏ͘, āu-lé-pài kāng 1 ê sî-kan chhiáⁿ lâi khong-tiong chài-siong-hōe ŏ͘! Pai-pāi!</font><br><br></p>\n","categories":["A郎片頭尾"],"tags":["Tâi-gí","台語","Tâi-bûn","台文","A-lông","A郎","tap-chhùi-kó͘","答嘴鼓"]},{"title":"【A郎台語小詞典】 EP. 01-坐賬/Chhē-siàu","url":"/%5Bobject%20Object%5D/alongsiosutian01/","content":"<p><a href=\"https://youtu.be/jp7-XGipPHE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/791412b0-26af-43f9-b7d6-02e7fd62ba66\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1aejeMM09zJ3AQN1Mftb3g\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KpkrkDVl5LqMVllvRu\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-01-%E5%9D%90%E8%B3%AC-chh%C4%93-si%C3%A0u/id1730745763?i=1000647756838\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NzkxNDEyYjAtMjZhZi00M2Y5LWI3ZDYtMDJlN2ZkNjJiYTY2?sa=X&ved=0CAUQkfYCahcKEwjw_PCyyN2EAxUAAAAAHQAAAAAQAQ\" title=\"Google Podcast\"><i class=\"fab fa-google  fa-2x\" aria-hidden=\"true\"></i></a></p>\n<hr>\n<p><font size=5>Chhē-siàu，mā有人講chē-siàu。</font><br><br></p>\n<p><font size=5>Chit塊詞ē-tàng拆開來稽考，chhē nā孤1字來講，to̍h有負擔責任ê意思，一般to̍h是ài用錢來負責任。咱ē-tàng tī王育德博士著作ê「台灣語常用語彙」內底看tio̍h chit句例句：「Nā phàng見，chiah chhē–你。」Chit句ê意思to̍h是講，nā mi̍h-kiāⁿ無–去，我chiah kā你賠償。賠償一般慣勢是ē講賠sióng，m̄-koh sióng chit ê音，tī辭典內底chhiâu-chhōe mā chhiau無賠錢ê意思，siông chiah有，che mā tī chia分享hō͘ ta̍k-ke做參考。</font><br><br></p>\n<p><font size=5>Chhē koh有另外1種用法，親像：「你nah ē去得失tio̍h王董–ê，得失土地公是飼無雞neh，khah-thêng-á chah 1 ê伴手，我chhōa你來kā王董–ê chhē不是。」Tī chit ê所在ê chhē to̍h是會失禮ê意思。</font><br><br></p>\n<p><font size=5>Só͘-pái咱chit-má koh翻頭轉來看chhē-siàu，伊kāng款mā是有2種意思，1種to真單純，to̍h是去la̍p錢、la̍p siàu ê意思，像講「咱chia̍h chit thoaⁿ，等–leh hō͘你去chhē siàu，好–無？」。另外1款to̍h是kā責任taⁿ–起-來，用嘴taⁿ，用行為taⁿ，用錢taⁿ，che to̍h ài看雙方面án-chóaⁿ chhiâu-chhek。Mā ē-tàng講：「我欠伊錢無才調hêng，伊to̍h來goán tau kā我ê電視、冰箱、phòng椅lóng chóng搬去chhē-siàu。」</font><br><br></p>\n<p><font size=5>Koh親像「A桃腹肚內ê gín-á，明華kám  beh chhē-siàu？」To̍h是leh憢疑講明華是beh負責任，a̍h是ē kā tāi-chì póe kah lī-lī-lī ê意思。</font><br><br></p>\n<hr>\n<br>\n<font size=5>Chhē-siàu, mā ū lâng kóng chē-siàu.</font>\n<br><br><p>\n\n<p><font size=5>Chit tè sû ē-tàng thiah-khui lâi khe-khó, chhē nā ko͘ 1 jī lâi kóng, to̍h ū hū-tam chek-jīm ê ì-sù, it-poaⁿ to̍h sī ài iōng chîⁿ lâi hū-chek-jīm. Lán ē-tàng tī Ông Io̍k-tek phok-sū  tù-chok ê “Tâi-oân-gí Siông-iōng Gí-lūi” lāi-té khòaⁿ tio̍h chit kù lē-kù: “Nā phàng-kiàn, chiah chhē–lí.” Chit kù ê ì-sù to̍h sī kóng, nā mi̍h-kiāⁿ bô–khì, góa chiah kā lí pôe-siông. Pôe-siông it-poaⁿ koàn-sì sī ē kóng pôe-sióng, m̄-koh sióng chit ê im, tī sû-tián lāi-té chhiâu-chhōe mā chhiau bô pôe chîⁿ ê ì-sù, siông chiah ū, che mā tī chia hun-hióng hō͘ ta̍k-ke chò chham-khó.</font><br><br></p>\n<p><font size=5>Chhē koh ū lēng-gōa 1 chióng iōng-hoat, chhin-chhiūⁿ: “Lí nah ē khì tek-sit tio̍h Ông-táng–ê, tek-sit thó͘-tē-kong sī chhī bô ke neh, khah-thêng-á chah 1 ê phōaⁿ-chhiú, góa chhōa lí lâi kā Ông-táng–ê chhē put-sī.” Tī chit ê só͘-chāi ê chhē to̍h sī hōe-sit-lé ê ì-sù.</font><br><br></p>\n<p><font size=5>Só͘-pái lán chit-má koh hoan-thâu tńg-lâi khòaⁿ chhē-siàu, i kāng-khoán mā sī ū 2 chióng ì-sù, 1 chióng to chin tan-sûn, to̍h sī khì la̍p chîⁿ, la̍p siàu ê ì-sù, chhiūⁿ kóng “Lán chia̍h chit thoaⁿ, tán–leh hō͘ lí khì chhē-siàu, hó–bô?” Lēng-gōa 1 khoán to̍h sī kā chek-jīm taⁿ–khí-lâi, iōng chhùi taⁿ, iōng hêng-ûi taⁿ, iōng chîⁿ taⁿ, che to̍h ài khòaⁿ siang hong-bīn án-chóaⁿ chhiâu-chhek. Mā ē-tàng kóng: “Góa khiàm i chîⁿ bô châi-tiāu hêng. i to̍h lâi goán tau kā góa ê tiān-sī, peng-siuⁿ, phòng-í lóng chóng poaⁿ-khì chhē-siàu.”</font><br><br></p>\n<p><font size=5>Koh chhin-chhiūⁿ “A-thô pak-tó͘ lāi ê gín-á, Bêng-hôa kám beh chhē-siàu?” To̍h sī leh giâu-gî kóng Bêng-hôa sī beh hū-chek-jīm, a̍h-sī ē kā tāi-chì póe kah lī-lī-lī ê ì-sù.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Chhē-siàu","坐賬"]},{"title":"【A郎台語小詞典】 EP. 02-Nauh","url":"/%5Bobject%20Object%5D/alongsiosutian02/","content":"<p><a href=\"https://youtu.be/R_wuRVG5NDM\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/55bb1f8d-5462-4218-95ab-8cdc52bc6b07\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1v5dZ27u9htY6m6tdVxzmZ\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KlZV2SQN-KTbIsZxCq\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-02-nauh/id1730745763?i=1000648068817\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NTViYjFmOGQtNTQ2Mi00MjE4LTk1YWItOGNkYzUyYmM2YjA3?sa=X&ved=0CAUQkfYCahcKEwjw_PCyyN2EAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>Nauh，mā有人講ngauh。</font><br><br></p>\n<p><font size=5>Nauh，khêng-si̍t有kúi-lo̍h ê意思，咱sòa–落-來ē 1項1項á來解說。</font><br><br></p>\n<p><font size=5>1種是nga̍uh-nga̍uh唸，ka-tī唸，細聲á唸，m̄是beh講hō͘別人聽，有時á四pêng邊–a lóng無人mā leh唸，真單純to̍h是愛唸bóng唸ê狀況。Nā有chit款症頭，咱話ē-tàng án-ne講：「你ka-tī 1 ê人tī hia是leh nauh siáⁿ hòe，壓力是有hiah大hio͘h？」Koh親像tī A郎ê故事內底，a婆–ā講：「O͘h！天氣chiâⁿ好neh！」Chit種ka-tī講hō͘ ka-tī聽ê情形，mā ē-tàng講是nauh。</font><br><br></p>\n<p><font size=5>Koh有1款是講1寡khah無正式ê話，可能是teh講別人ê閒á話，a̍h是講1寡khah風聲pòng影ê tāi-chì，ka當做1種teh開講ê話題leh講，親像講「你nah ē知影林–ê in beh 嫁chŏ͘-kiáⁿ？」「To買菜去tú tio̍h春枝–a，伊leh nauh hō͘我聽–ê。」Mā ē-tàng講「無證無據ê tāi-chì，你a̍h leh sa leh四界nauh。」 </font><br><br></p>\n<p><font size=5>Nauh koh有1種解說，to̍h是去hō͘狗á咬–tio̍h，真快速咬–落-去hit款，m̄是輕輕á咬，nā是講soe kah老mo͘h-mo͘h，去hō͘鱷魚，a̍h鯊魚咬–tio̍h，mā ē-tàng講是ho͘ nauh–tio̍h。</font><br><br></p>\n<p><font size=5>Siāng尾1種to̍h是pō͘ mi̍h-kiāⁿ，親像講「你嘴tī hia nauh–leh nauh–leh，是leh食sáⁿ-mih好khang–ê？」</font><br><br></p>\n<hr>\n<br>\n<font size=5>Nauh, mā ū lâng kóng ngauh.</font>\n<br><br><p>\n\n<p><font size=5>Nauh, khêng-si̍t ū kúi-lo̍h ê ì-sù, lán sóa–lo̍h-lâi ē 1 hāng 1 hāng-á lâi kái-soeh.</font><br><br></p>\n<p><font size=5>1 chióng sī nga̍uh-nga̍uh liām, ka-tī liām, sè-siaⁿ-á liām, m̄ sī beh kóng hō͘ pa̍t-lâng thiaⁿ, ū-sî-á sì-pêng piⁿ–á lóng bô lâng mā leh liām, chin tan-sûn to̍h sī ài liām bóng liām ê chōng-hóng. Nā ū chit khoán chèng-thâu, lán ōe ē-tàng án-ne kóng: “lí ka-tī 1 ê lâng tī hia sī leh nauh siáⁿ hòe, ap-le̍k sī ū hiah tōa hio͘h?” Koh chhin-chhiūⁿ tī A-lông ê kò͘-sū lāi-té, a-pô–ā kóng: “O͘h! Thiⁿ-khì chiâⁿ hó neh!” Chit chióng ka-tī kóng hō͘ ka-tī thiaⁿ ê chêng-hêng, mā ē-tàng kóng sī nauh.</font><br><br></p>\n<p><font size=5>Koh ū 1 khoán sī kóng 1 kóa khah bô chèng-sek ê ōe, khó-lêng sī teh kóng pa̍t-lâng ê êng-á-ōe, a̍h sī kóng 1 kóa khah hong-siaⁿ pòng-iáⁿ ê tāi-chì, ka tòng-chò 1 chióng teh khai-káng ê ōe-tê leh kóng, chhin-chhiūⁿ kóng “Lí nah ē chai-iáⁿ Lîm–ê in beh kè chŏ͘-kiáⁿ?” “To bé chhài khì tú tio̍h Chhun-ki–a, i leh nauh hō͘ góa thiaⁿ–ê.” Mā ē-tàng kóng “Bô chèng bô kù ê tāi-chì, lí a̍h leh sa leh sì-kè nauh.”</font><br><br></p>\n<p><font size=5>Nauh koh ū 1 chióng kái-soeh, to̍h sī khì hō͘ káu-á kā–tio̍h, chin khoài-sok kā–lo̍h-khì hit khoán, m̄ sī khin-khin-á kā, nā sī kóng soe kah lāu-mo͘h-mo͘h, khì hō͘ kho̍k-hî, a̍h soa-hî kā–tio̍h, mā ē-tàng kóng sī ho͘ nauh–tio̍h.</font><br><br></p>\n<p><font size=5>Siāng bóe 1 chióng to̍h sī pō͘ mi̍h-kiāⁿ, chhin-chhiūⁿ kóng “Lí chhùi tī hia nauh–leh nauh–leh, sī leh chia̍h sáⁿ-mih hó-khang–ê?” </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Nauh"]},{"title":"【A郎台語小詞典】 EP. 03-準講/Chún-kóng","url":"/%5Bobject%20Object%5D/alongsiosutian03/","content":"<p><a href=\"https://youtu.be/qHFq9kxP4bU\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/3cb3fe44-67b0-4ee5-b459-344f53695e56\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4JTWYIimNPsreWhFlOP4OI\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/-kv1sjwdYI6dSsYULy\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-03-%E6%BA%96%E8%AC%9B-ch%C3%BAn-k%C3%B3ng-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000648578305\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/M2NiM2ZlNDQtNjdiMC00ZWU1LWI0NTktMzQ0ZjUzNjk1ZTU2?sa=X&ved=0CAUQkfYCahcKEwjgquH6vZeFAxUAAAAAHQAAAAAQKA\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh講ê詞是準講，chit塊詞ê意思to̍h是假影講，設使講，seng當做tāi-chì是án-ne。「Nā準講伊無beh參與，咱to̍h ka-tī來進行，好–無？」Tī chia to̍h是seng假設1 ê條件，nā發生，beh計畫koh來ài如何應對。</font><br><br></p>\n<p><font size=5>準mā有tio̍h、正確ê意思，像講「你講tio̍h真準，koh有影落雨–ā。」Nā講，「Koh真正hō͘我料kah準準準！」Mā是kāng款ê用法。</font><br><br></p>\n<p><font size=5>準mā有當做是ê意思，「準tú好。」「準soah！」「Hú-hú–leh準tú soah！」To̍h是當做tú好，當做soah–ah ê意思，頂面3句，一般是用tī tāi-chì khah無ha̍h人意，m̄-koh mā無ài koh繼續觸纏，beh kā chit件tāi-chì斷ho͘ lī，無ài chhap–ah，chiah leh講ê話。Nā講「酒準茶leh lim。」「藥á準糖á leh食。」Chia ê準lóng是當做是ê意思。</font><br><br></p>\n<p><font size=5>最後，準koh有允准ê意思，像講「公司準我chhéng 1禮拜ê假，khí-mo͘有夠giang，我beh來去消遙–ā。」</font><br><br></p>\n<hr>\n<br>\n<font size=5>Kin-á-ji̍t lán beh kóng ê sû sī chún-kóng, chit tè sû ê ì-sù to̍h sī ké-iáⁿ kóng, siat-sú kóng, seng tòng-chò tāi-chì sī án-ne. “Nā chún-kóng i bô beh chham-ú, lán to̍h ka-tī lâi chìn-hêng, hó--bô?” Tī chia to̍h sī seng ká-siat 1 ê tiâu-kiāⁿ, nā hoat-seng, beh kè-ōe koh lâi ài jû-hô èng-tùi.</font>\n<br><br><p>\n\n<p><font size=5>Chún mā ū tioh, chèng-khak ê ì-sù, chhiūⁿ kóng “Lí kóng tio̍h chin chún, koh ū-iáⁿ lo̍h-hō͘–ā.” Nā kóng, “Koh chin-chiàⁿ hō͘ góa liāu kah chún chún chún!” Mā sī kāng-khoán ê iōng-hoat.</font><br><br></p>\n<p><font size=5>Chún mā ū tòng-chò sī ê ì-sù, “Chún tú hó.” “Chún soah!” “Hú-hú–leh chún tú soah!” To̍h sī tòng-chò tú hó, tòng-chò soah–ah ê ì-sù, téng-bīn 3 kù, it-poaⁿ sī iōng tī tāi-chì khah bô ha̍h lâng ì, m̄-koh mā bô ài koh kè-sio̍k tak-tîⁿ, beh kā chit-kiāⁿ tāi-chì tn̄g ho͘ lī, bô ài chhap–ah, chiah leh kóng ê ōe. Nā kóng “Chiú chún tê leh lim.” “Io̍h-á chún thn̂g-á leh chia̍h.” Chia ê chún lóng sī tòng-chò sī ê ì-sù.</font><br><br></p>\n<p><font size=5>Chòe-āu, chún koh ū ún-chún ê ì-sù, chhiūⁿ kóng “Kong-si chún góa chhéng 1 lé-pài ê ká, khí-mo͘ ū kàu giang, góa beh lâi-khì siau-iâu–ā.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","準講","Chún-kóng"]},{"title":"【A郎台語小詞典】 EP. 04-Chhāi","url":"/%5Bobject%20Object%5D/alongsiosutian04/","content":"<p><a href=\"https://youtu.be/FNo41aqMbEI\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/7255d44d-6638-4034-8a6f-9de18d0f0fb3\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2iRcgWXexObwvJSUAYykd8\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Kk7zfg0jA0QQNMzXVQ\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-04-chh%C4%81i-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000648905788\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NzI1NWQ0NGQtNjYzOC00MDM0LThhNmYtOWRlMThkMGYwZmIz?sa=X&ved=0CAUQkfYCahcKEwjgquH6vZeFAxUAAAAAHQAAAAAQQg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>Chhāi，有幾lo̍h種意思，sòa–落-來咱liâu-liâu-á來講。</font><br><br></p>\n<p><font size=5> Chhāi thiāu-á，to̍h是土腳挖1 khang，kā thiāu-á tâi 1部分–入-去，hō͘柱á khiā ē直，khiā ē chāi，咱話ē-tàng án-ne講：「地理sian–ê講咱ài chhāi 1 枝大thiāu，chiah ē消災改厄，m̄-koh伊講ài chhāi ê所在是路ê正中nē，我看iáu-bē改tio̍h厄，我ē seng去lòng tio̍h頭。」</font><br><br></p>\n<p><font size=5>Koh來，chhāi kah chhāi-chhāi lóng是無tín-tāng ê意思，親像「你koh chhāi tī hia teh創sáⁿ？Koh m̄緊來kā王董–ê seh多謝？」Tī chia，to̍h是講人khiā–leh lóng m̄ tín-tāng，有時leh kâng ge，chhāi tī hia換做chhāi佛á，ûn-ná是kāng意思。陳雷sian–ê ê「講古小火車」，mā有1句「神神chhāi hia坐，m̄知teh想啥。」Chia ê chhāi mā是無tín-tāng ê意思，話句真súi，mā tī chia hâm各位分享。Nā是chhāi-chhāi ê用法，人chhāi-chhāi，目神chhāi-chhāi，頷頸á chhāi-chhāi lóng有leh講。</font><br><br></p>\n<p><font size=5>Koh 1種是khǹg ê意思，像講「Chia ài chhāi 2 tè椅á，hia mā kāng款。」Tī故事內底寫–tio̍h-ê，「Kā桃á chhāi tī桌頂。」Mā是chit種意思。</font><br><br></p>\n<p><font size=5>Koh來，to̍h是khǹg ho͘好koh beh ka拜ê意思，像講chhāi神明，chhāi佛á，chhāi公媽。有1句俗語kài出名，「1人1家tāi，公媽隨人chhāi。」To̍h是leh講，kā ka-tī ê tāi-chì管ho͘好to̍h好，m̄-thang chhap siuⁿ chē，chhap過頭，chhap kah ùi別人in tau–去。</font><br><br></p>\n<p><font size=5>Koh 1款是講人真lò、真大漢。話ē-tàng án-ne講，「籃球選手lóng 1 chhāi真tōa chhāi，kah in講話，頭lóng tio̍h khiàn-khiàn，頷頸á ē痠。」</font><br><br></p>\n<hr>\n<br>\n<font size=5>Chhāi, ū kúi lo̍h chióng ì-sù, sòe--lo̍h-lâi lán liâu-liâu-á lâi kóng.</font>\n<br><br><p>\n\n<p><font size=5>Chhāi thiāu-á, to̍h sī thô͘-kha ó͘ 1 khang, kā thiāu-á tâi 1 pō͘-hūn–ji̍p-khì, hō͘ thiāu-á khiā ē ti̍t, khiā ē chāi, lán ōe ē-tàng án-ne kóng: “Tē-lí sian–ê kóng lán ài chhāi 1 ki tōa thiāu, chiah ē siau-chai kái-eh, m̄-koh i kóng ài chhāi ê só͘-chāi sī lō͘ ê chiàⁿ tiong nē, góa khòaⁿ iáu-bē kái tio̍h eh, góa ē seng khì lòng tio̍h thâu.”</font><br><br></p>\n<p><font size=5>Koh lâi, chhāi kah chhāi-chhāi lóng sī bô tín-tāng ê ì-sù, chhin-chhiūⁿ “Lí koh chhāi tī hia teh chhòng sáⁿ? Koh m̄ kín lâi kā Ông-táng–ê seh to-siā?” Tī chia, to̍h sī kóng lâng khiā–leh lóng m̄ tín-tāng, ū-sî leh kâng ge, chhāi tī hia ōaⁿ-chò chhāi pu̍t-á, ûn-ná sī kāng ì-sù. Tân Lûi sian–ê ê “Kóng-kó͘ Sió-hóe-chhia”, mā ū 1 kù “Sîn-sîn chhāi hia chē, m̄-chai teh siūⁿ sáⁿ.” Chia ê chhāi mā sī bô tín-tāng ê ì-sù, ōe-kù chin súi, mā tī chia hâm kok-ūi hun-hióng. Nā sī chhāi-chhāi ê iōng-hoat, lâng chhāi-chhiā. ba̍k-sîn chhāi-chhāi, ām-kún-á chhāi-chhāi lóng ū leh kóng.</font><br><br></p>\n<p><font size=5>Koh 1 chióng sī khǹg ê ì-sù, chhiūⁿ kóng “Chia ài chhāi 2 tè í-á, hia mā kāng-khoán.” Tī kò͘-sū lāi-té siá–tio̍h-ê, “Kā thô-á chhāi tī toh-téng.” Mā sī chit chióng ì-sù.</font><br><br></p>\n<p><font size=5>Koh lâi, to̍h sī khǹg ho͘ hó koh beh ka pài ê ì-sù, chhiūⁿ kóng chhāi sîn-bêng, chhāi pu̍t-á, chhāi kong-má. Ū 1 kù sio̍k-gí kài chhut-miâ, “1 lâng 1 ke tāi, kong-má sûi lâng chhāi.” To̍h sī leh kóng, kā ka-tī ê tāi-chì koán ho͘ hó to̍h hó, m̄-thang chhap siuⁿ chē, chhap kòe-thâu, chhap kah ùi pa̍t-lâng in tau–khì.</font><br><br></p>\n<p><font size=5>Koh 1 khoán sī kóng lâng chin lò, chin tōa hàn. Ōe ē-tàng án-ne kóng. “Nâ-kiû soán-chhiú lóng 1 chhāi chin tōa chhāi, kah in kóng-ōe, thâu lóng tio̍h khiàn-khiàn, ām-kún-á ē sng.” </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Chhāi"]},{"title":"【A郎台語小詞典】 EP. 06-變/Pìⁿ","url":"/%5Bobject%20Object%5D/alongsiosutian06/","content":"<p><a href=\"https://youtu.be/wCZgY7kH4k0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/5d3219f7-490a-40d1-8a76-bd1e3bbc4f50\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0voU32Mz2QWnCRtJyLT2bx\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/8oe7AY_unviaXcGigJ\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-06-%E8%AE%8A-p%C3%AC%E2%81%BF-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000649706320\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NWQzMjE5ZjctNDkwYS00MGQxLThhNzYtYmQxZTNiYmM0ZjUw?sa=X&ved=0CAUQkfYCahcKEwjgquH6vZeFAxUAAAAAHQAAAAAQeA\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>變有2種意思，咱seng來講片頭主持人有講–tio̍h ê「死bē變」。Chit ê變，to̍h是改變ê意思。Gín-á時，m̄讀冊，ài chhit-thô，考試不時to̍h考kah hê-hê-hê，nā到厝hō͘ pē-bú看考試紙，to̍h ē hông mē講：「講bē聽，死bē變！」「變面」、「變siàng」kāng款lóng有改變ê意思。Chit ê變siàng，凡勢ta̍k-ê khah m̄-bat聽，咱用1 ê例來解說。「最近A雄lóng三更半暝chiah到厝，koh kui seng-khu lóng臭酒味，leh變siàng–ah，你to̍h注意！」To̍h是leh講A雄ê個性a̍h是行為改變真大！Koh 1句「食老chiah leh變siàng！」Mā chhiāⁿ聽人leh講。</font><br><br></p>\n<p><font size=5>Koh 1種是bú、做ê意思。「你tī hia teh變sáⁿ？」「To電風歹–去，beh變看ē好–無？」Koh講1 ê例，「你錢nā ka hān–leh，伊to̍h變無báng–ah，免siuⁿ煩惱！」其他–ê koh有「變東變西」、「變kui kang」、「變無路來」、「變鬼變怪」、「變猴lāng」。Chit ê變延伸ê話實在kài chē，你ē-hiáu講幾種？真好用ō͘！</font><br><br></p>\n<hr>\n<br>\n<font size=5>Pìⁿ ū 2 chióng ì-sù, lán seng lâi kóng phìⁿ-thâu chú-chhî-jîn ū kóng--tio̍h ê “Sí bē pìⁿ”. Chit ê pìⁿ, to̍h sī kái-piàn ê ì-sù. Gín-á sî, m̄ tha̍k-chheh, ài chhit-thô, khó-chhì put-sî to̍h khó kah hê-hê-hê, nā kàu chhù hō͘ pē-bú khòaⁿ khó-chhì-chóa, to̍h ē hông mē kóng: “Kóng bē thiaⁿ, sí bē pìⁿ!” “Pìⁿ-bīn”, “Pìⁿ-siàng” kāng-khoán lóng ū kái-piàn ê ì-sù. Chit ê pìⁿ-siàng, hoān-sè ta̍k-ê khah m̄-bat thiaⁿ, lán iōng 1 ê lē lâi kái-soeh. “Chòe-kīn A-hiông lóng saⁿ-keng pòaⁿ-mê chiah kàu chhù, koh kui seng-khu lóng chhàu chiú-bī, leh pìⁿ-siàng--ah, lí to̍h chù-ì!” To̍h sī leh kóng A-hiông ê kò-sèng a̍h-sī hêng-ûi kái-piàn chin tōa! Koh 1 kù “Chia̍h lāu chiah leh pìⁿ-siàng!” Mā chhiāⁿ thiaⁿ lâng leh kóng.</font>\n<br><br><p>\n \n<p><font size=5>Koh 1 chióng sī bú, chò ê ì-sù. “Lí tī hia teh pìⁿ sáⁿ?” “To tiān-hong pháiⁿ–khì, beh pìⁿ khòaⁿ ē hó–bô? Koh kóng 1 ê lē, “Lí chîⁿ nā ka hān–leh, i to̍h pìⁿ-bô-báng–ah, bián siuⁿ hoân-ló!” Kî-tha–ê koh ū “Pìⁿ tang pìⁿ sai”, “Pìⁿ kui kang”, “ Pìⁿ bô-lō͘-lâi”, “Pìⁿ kúi pìⁿ koài”, “Pìⁿ kâu-lāng”. Chit ê pìⁿ iân-sin ê ōe si̍t-chāi kài chē, lí ē-hiáu kóng kúi chióng? Chin hó iōng ō͘!</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","變","Pìⁿ"]},{"title":"【A郎台語小詞典】 EP. 05-khăn-jió͘","url":"/%5Bobject%20Object%5D/alongsiosutian05/","content":"<p><a href=\"https://youtu.be/ubv4mLAmtu0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/8e4fd38e-da0e-47e8-81d1-21164887af3b\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/7C9hLIFD2raHMRSS4ASsRu\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/L-GeyCfbrCWr2DClak\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-05-kh%C4%83n-ji%C3%B3-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000649411175\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/OGU0ZmQzOGUtZGEwZS00N2U4LTgxZDEtMjExNjQ4ODdhZjNi?sa=X&ved=0CAUQkfYCahcKEwjgquH6vZeFAxUAAAAAHQAAAAAQXQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日beh紹介ê語詞是khăn-jió͘，khêng實像chit款詞，是tī日本時代，台語kah日語sio thàu-lām ê產物，有1 kóa日語內底有，m̄-koh台語內底無–ê，chŏaⁿ直接kā日本話the̍h入來台語講，吸收做台語ê 1部分。Tī chia ē-sái講幾ê例，凡勢ta̍k-ke mā有聽–過，親像siat-chuh，hăn-tó͘-luh，khăm-páng chit種–ê，lóng算是日來詞。</font><br><br></p>\n<p><font size=5>Chit款話，tī goán hit iân ê人koh tiāⁿ-tiāⁿ有leh講，m̄-koh，凡勢是ē-hiáu講日語ê老輩–ê漸漸無–去，chit kóa語詞mā jú來愈罕得聽–tio̍h，só͘-pái，chit-má chià chit ê機會koh來kā ta̍k-ke紹介–1-ē。</font><br><br></p>\n<p><font size=5>話koh講倒 –轉-來，chit ê khăn-jió͘ nā tī故事內底所講–ê，「Nah ē hiah緊to̍h去ho͘ khăn-jió͘–去！」Tī chia，是解決、完成ê意思，to̍h是leh講白話字nah ē hiah好學，A郎sûi to̍h學ē-hiáu。</font><br><br></p>\n<p><font size=5>Koh另外1 ê意思，to̍h是leh講人已經過身–a，但是，nā用khăn-jió͘ chit塊詞，hit ê人一定m̄是咱kài親近ê人，凡勢咱koh ē感覺hit ê人kài顧人怨，屬tī害á hit款–ê，用khăn-jió͘來講khah無hiah尊重。話ē-sái án-ne講，「你講A林á–o͘h？前1 chām-á kah人冤家，去hông khăn-jió͘–去-ah。」</font><br><br></p>\n<hr>\n<br>\n<font size=5>Kin-á-ji̍t beh siāu-kài ê gí-sû sī khăn-jió͘, khêng-si̍t chhiūⁿ chit khoán sû, sī tī Ji̍t-pún sî-tāi, Tâi-gí kah Ji̍t-gí sio thàu-lām ê sán-bu̍t, ū 1 kóa Ji̍t-gí lāi-té ū, m̄-koh Tâi-gí lāi-té bô--ê, chŏaⁿ ti̍t-chiap kā Ji̍t-pún-ōe the̍h ji̍p-lâi Tâi-gí kóng, khip-siu chò Tâi-gí ê 1 pō͘-hūn. Tī chia ē-sái kóng kúi ê lē, hoān-sè ta̍k-ke mā ū thiaⁿ--kòe, chhin-chhiūⁿ siat-chut, hăn-tó͘-luh, khăm-páng chit chióng--ê, lóng sǹg sī Ji̍t-lâi-sû.</font>\n<br><br><p>\n\n<p><font size=5>Chit khoán ōe, tī goán hit iân ê lâng koh tiāⁿ tiāⁿ ū leh kóng, m̄-koh, hoān-sè sī ē-hiáu kóng Ji̍t-gí ê lāu-pòe–ê chiām-chiām bô–khì, chit kóa gí-sû mā jú lâi jú hán-tit thiaⁿ–tio̍h, só͘-pái, chit-má chià chit ê ki-hōe koh lâi kā ta̍k-ke siāu-kài–1-ē. </font><br><br></p>\n<p><font size=5>Ōe koh kóng tò –tńg-lâi, chit ê khăn-jió͘ nā tī kò͘-sū lāi-té só͘ kóng–ê, “Nah ē hiah kín to̍h khì ho͘ khăn-jió͘–khì!” Tī chia, sī kái-koat, oân-sêng ê ì-sù, to̍h sī leh kóng pe̍h-ōe-jī nah ē hiah hó o̍h, A-lông sûi to̍h o̍h ē-hiáu.</font><br><br></p>\n<p><font size=5>Koh lēng-gōa 1 ê  ì-sù, to̍h sī leh kóng lâng í-keng kòe-sin–a, tān-sī, nā iōng khăn-jió͘ chit tè sû, hit ê lâng it-tēng m̄-sī lán kài chhin-kīn ê lâng, hoān-sè lán koh ē kám-kak hit ê lâng kài kò͘-lâng-oàn, sio̍k tī hāi-á hit khoán–ê, iōng khăn-jió͘ lâi kóng khah bô hiah chun-tiōng. Ōe ē-sái án-ne kóng, “Lí kóng A-lîm-á–o͘h? Chêng 1 chām-á kah lâng oan-ke, khì hông khăn-jió͘–khì-ah.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","khăn-jió͘"]},{"title":"【A郎台語小詞典】 EP. 07-Tǹg胸坎/Tǹg-heng-khám","url":"/%5Bobject%20Object%5D/alongsiosutian07/","content":"<p><a href=\"https://youtu.be/gkmC3lNO-EA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/5970d9d1-2efe-4daf-85e8-cc243850ea80\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3XlCNnDtPfMC9ZR95tfYvR\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KoorIZbU3h-xNmRjyF\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-07-%E9%A0%93%E8%83%B8%E5%9D%8E-t%C7%B9g-heng-kh%C3%A1m-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000650200864\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NTk3MGQ5ZDEtMmVmZS00ZGFmLTg1ZTgtY2MyNDM4NTBlYTgw?sa=X&ved=0CAUQkfYCahgKEwjgquH6vZeFAxUAAAAAHQAAAAAQkwE\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh紹介ê詞是「tǹg胸坎」。這ê tǹg ê意思其實有幾lo̍h種，頭起seng，咱來看故事內底所講–ê，「1手tǹg胸坎」，tī chia，tǹg to̍h是用手出力tûi ê意思，咱koh講1 ê例，「氣kah tǹg桌仔」，to̍h是出力tûi、phah桌仔，總講to̍h是對1 ê平面ê物件出力去接觸，像講「tǹg脚」，to̍h是受氣ê時，脚去出力chàm土脚。最後講1 ê例，「He物件hiah重，m̄-thang用tǹg–ê，輕輕á hē，無桌á ē hō͘你tǹg歹–去。」Nā用tǹg chit ê動作，一般ē phŏng–1-ē大大聲án-ne，nā用khǹg–ê to̍h khah無聲。</font><br><br></p>\n<p><font size=5>Koh 1種是hiông-hiông坐–落-去，像講「伊hiông-hiông頭眩目暗，khiā bē chāi，人chŏaⁿ tǹg tī土腳peh bē khaih。」Mā有其他ê用法，像講「Nā有kiáu thang poa̍h，伊tǹg–leh to̍h m̄走–ah。」Chia ê意思是講，真痴迷，坐–leh to̍h m̄離開án-ne。</font><br><br></p>\n<p><font size=5>Tǹg koh有tǹg印ê意思，像「tǹg印á」、「tǹg手模」、「tǹg票」這款–ê。主要to̍h是有1 ê模á，ka ùn色，印去咱beh印ê所在án-ne。</font><br><br></p>\n<hr>\n<br>\n<font size=5>Kin-á-ji̍t lán beh siāu-kài ê sû sī “tǹg-heng-khám”. Chit ê tǹg ê ì-sù kî-si̍t ū kúi lo̍h chióng, thâu-khí-seng, lán lâi khòaⁿ kò͘-sū lāi-té só͘ kóng--ê, “1 chhiú tǹg-heng-khám”, tī chia, tǹg to̍h sī iōng chhiú chhut-la̍t tûi ê ì-sù, lán koh kóng 1 ê lē, “ Khì kah tǹg toh-á”, to̍h sī chhut-la̍t tûi, phah toh-á, chóng-kóng to̍h sī tùi 1 ê pêng-bīn ê mi̍h-kiāⁿ chhut-la̍t khì chiap-chhiok, chhiūⁿ kóng “tǹg kha”, to̍h sī siū-khì ê sî, kha khì chhut-la̍t chàm thô͘-kha. Chòe-āu kóng 1 ê lē, “He mi̍h-kiāⁿ hiah tāng, m̄-thang iōng tǹg--ê, khin-khin-á hē, bô toh-á ē hō͘ lí tǹg pháiⁿ--khì.” Nā iōng tǹg chit ê tōng-chok, it-poaⁿ ê phŏng--1-ē tōa-tōa siaⁿ án-ne, nā iōng khǹg--ê to̍h khah bô siaⁿ.</font>\n<br><br><p>\n \n<p><font size=5>Koh 1 chióng sī hiông-hiông chē–lo̍h-khì, chhiūⁿ kóng “I hiông-hiông thâu-hîn-ba̍k-àm, khiā bē chāi, lâng chŏaⁿ tǹg tī thô͘-kha peh bē khaih.” Mā ū kî-thaⁿ ê iōng-hoat, chhiūⁿ-kóng “Nā ū kiáu thang poa̍h, i tǹg–leh to̍h m̄ cháu–ah.” Chia ê ì-sù sī kóng, chin chhi-bê, chē–leh to̍h m̄ lī-khui án-ne.</font><br><br></p>\n<p><font size=5>Tǹg koh ū tǹg-ìn ê ì-sù, chhiūⁿ “tǹg ìn-á”, “tǹg chhiú-bô͘”, “tǹg phiò” chit khoán–ê. Chú-iàu to̍h sī ū 1 ê bô͘-á, ka ùn sek, ìn khì lán beh ìn ê só͘-chāi án-ne.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Tǹg胸坎","Tǹg-heng-khám"]},{"title":"【A郎台語小詞典】 EP. 08-仙/Sian","url":"/%5Bobject%20Object%5D/alongsiosutian08/","content":"<p><a href=\"https://youtu.be/xpZb07SOtgA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/e2601492-1abd-44e4-b4f8-54cc4b6ec800\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1GbQK8u8hF4vdm06oWQdNu\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/9XhOCGkrgcwXOLak8J\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-08-%E4%BB%99-sian-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000650487041\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZTI2MDE0OTItMWFiZC00NGU0LWI0ZjgtNTRjYzRiNmVjODAw?sa=X&ved=0CAUQkfYCahgKEwjgquH6vZeFAxUAAAAAHQAAAAAQrgE\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh紹介–ê是仙。Chit ê仙ta̍k ê lóng知影to̍h是神仙，to̍h是講人經過修鍊，bē老bē死。Che khah sêng是1種概念，lóng是故事teh講–ê，科學上，無人ē-tàng稽考是真是假，一般咱nā講「伊去做仙–a。」是leh講chit ê人已經離開凡塵，iā to̍h是死–去-ah。</font><br><br></p>\n<p><font size=5>當然chit ê仙to̍h ē hông the̍h來做比喻，酒仙，kiáu仙，鴉片仙to̍h是講真愛食酒、poa̍h-kiáu、食毒ê人。假仙，m̄是講人扮做神仙，是leh講人真gâu做表面、真gâu激khong激gōng、tìⁿ m̄知án-ne。像講：「明明to無kài熟sāi，ta̍k遍見面，to̍h beh假kah ná像真思念án-ne，實在有夠假仙。」Mā有講假仙假tak。老劍仙是leh講1 ê人思考周至，經驗豐富，老江湖。話ē-tàng án-ne講：「伊he老劍仙，你騙伊bē tio̍h–lah！」</font><br><br></p>\n<p><font size=5>Koh有1種是1 kóa職業ê稱呼，有尊敬ê意思，親像「相命仙」、「地理仙」。</font><br><br></p>\n<p><font size=5>最後beh講–ê是咱故事內底hit句話，「仙講to m̄聽！」Tī chia ê意思to̍h是khah án-chóaⁿ講lóng無效，神仙來mā無法度處理。親像「仙考to考無。」「仙講to̍h講bē了。」「伊真好膽，仙háⁿ to bē驚。」</font><br><br></p>\n<hr>\n<br>\n<font size=5>Kin-á-ji̍t lán beh siāu-kài--ê sī sian. Chit ê sian ta̍k ê lóng chai-iáⁿ to̍h sī sîn-sian, to̍h sī kóng lâng keng-kòe siu-liān, bē lāu bē sí. Che khah sêng sī 1 chióng khài-liām, lóng sī kò͘-sū teh kóng--ê, kho-ha̍k siōng, bô lâng ē-tàng khe-khó sī chin sī ké, it-poaⁿ lán nā kóng “I khì chò sian--a.” Sī leh kóng chit ê lâng í-keng lī-khui hoân-tîn, iā to̍h sī sí--khì-ah.</font>\n<br><br><p>\n\n<p><font size=5>Tong-jiân chit ê sian to̍h ē hông the̍h lâi chò pí-jū, chiú-sian, kiáu-sian, a-phiàn-sian to̍h sī kóng chin ài chia̍h chiú, poa̍h-kiáu, chia̍h-to̍k ê lâng. Ké-sian, m̄ sī kóng lâng pān chò sîn-sian, sī leh kóng lâng chin gâu chò piáu-bīn, chin gâu kek khong kek gōng, tìⁿ m̄-chai án-ne. Chhiūⁿ kóng: “Bêng-bêng to bô kài se̍k-sāi, ta̍k piàn kìⁿ-bīn, to̍h beh ké kah ná chhiūⁿ chin su-liām án-ne, si̍t-chāi ū kàu ké-sian.” Mā ū kóng ké-sian-ké-tak. Lāu-kiàm-sian sī leh kóng 1 ê lâng su-khó chiu-chì, keng-giām hong-hù, lāu kang-ô͘. Ōe ē-tàng án-ne kóng: “I he lāu-kiàm-sian, lí phiàn i bē tio̍h–lah!”</font><br><br></p>\n<p><font size=5>Koh ū 1 chióng sī 1 kóa chit-gia̍p ê chheng-ho͘, ū chun-kèng ê ì-sù, chhin-chhiūⁿ “siòng-miā sian”, “tē-lí sian”. </font><br><br></p>\n<p><font size=5>Chòe-āu beh kóng–ê sī lán kò͘-sū lāi-té hit kù ōe, “Sian kóng to m̄ thiaⁿ!” Tī chia ê ì-sù to̍h sī khah án-chóaⁿ kóng lóng bô-hāu, sîn-sian lâi mā bô hoat-tō͘ chhú-lí. Chhin-chhiūⁿ “Sian khó to khó bô.” “Sian kóng to̍h kóng bē liáu.” “I chin hó táⁿ, sian háⁿ to bē kiaⁿ.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","仙","Sian"]},{"title":"【A郎台語小詞典】 EP. 10-So","url":"/%5Bobject%20Object%5D/alongsiosutian10/","content":"<p><a href=\"https://youtu.be/o9U7kC6jOPg\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/cae11a4a-a6b9-40f0-b1f3-ecb83f123fd8\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/295wQnx9XHF9NgFbk0MQCI\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/0rsdVmqUJxzmSG82sH\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-10-so-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000651183842\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/Y2FlMTFhNGEtYTZiOS00MGYwLWIxZjMtZWNiODNmMTIzZmQ4?sa=X&ved=0CAUQkfYCahcKEwiQ7NqV8KOFAxUAAAAAHQAAAAAQKw\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh研究ê詞是so，chit ê so，是用手tê-á輕輕á摸–leh摸–leh ê意思，像講「Goán kiáⁿ ùi學校轉來厝ê時，講伊今á日hō͘先生o-ló，我mā tòe leh真歡喜，頭殼ka so-so–leh，o-ló伊gâu。」So頭殼是2 ê人真tah-lia̍p chiah ē有ê動作，m̄是凊彩人ê頭殼lóng beh hō͘你so，m̄-thang烏白來。</font><br><br></p>\n<p><font size=5>Koh 1種so，是ài雙手配合做夥so，像講「so索á」、「so圓á」、「so藥丸á」chit款–ê。So圓á hō͘我想tio̍h 1句：「在人so圓tēⁿ扁。」Chit句ê意思to̍h是隨在別人去chhiâu-chhe̍k、安排、處置án-ne。「So圓á」koh有做公親ê意思，2 pêng ê利益leh chhiâu bē pêⁿ ê時，叫第3者去調解，1 pêng退1步，hō͘ tāi-chì ē圓滿，to̍h ē-tàng講是叫第3者去「so圓á」，beh講khah簡省–ê，講叫人去「so」 mā ē-sái。</font><br><br></p>\n<p><font size=5>另外1款是，手面有mi̍h-kiāⁿ，beh抹去另外1 ê mi̍h-kiāⁿ頂頭，像講魚á so鹽，to̍h是手hē寡鹽，平均抹tī魚身，thang看koh來beh煎a̍h beh炒，nā有關節痠痛a̍h是肢體痛疼，mā thèng好the̍h藥洗so-so thui-thui–leh，ûn-ná加減á有應效。</font><br><br></p>\n<hr>\n<br>\n<font size=5>Kin-á-ji̍t lán beh gián-kiù ê sû sī so, chit ê so, sī iōng chhiú-tê-á khin-khin-á bong--leh bong--leh ê ì-sù, chhiūⁿ kóng “Goán kiáⁿ ùi ha̍k-hāu tńg-lâi chhù ê sî, kóng i kin-á-ji̍t hō͘ sian-seⁿ o-ló, góa mā tòe leh chin hoaⁿ-hí, thâu-khak ka so-so--leh, o-ló i gâu.” So thâu-khak sī 2 ê lâng chin tah-lia̍p chiah ē ū ê tōng-chok, m̄ sī chhìn-chhái lâng ê thâu-khak lóng beh hō͘ lí so, m̄-thang o͘-pe̍h-lâi.</font>\n<br><br><p>\n\n<p><font size=5>Koh 1 chióng so, sī ài siang-chhiú phòe-ha̍p chò-hóe so, chhiūⁿ kóng “so soh-á”, “so îⁿ-á”, “so io̍h-oân-á” chit khoán–ê. So îⁿ-á hō͘ góa siūⁿ tio̍h 1 kù: “Chāi-lâng so-îⁿ-tēⁿ-píⁿ.” Chit kú ê ì-sù to̍h sī sûi-chāi pa̍t-lâng khì chhiâu-chhe̍k, an-pâi, chhú-tì án-ne. “So-îⁿ-á” koh ū chò kong-chhin ê ì-sù, 2 pêng ê lī-ek leh chhiâu bē pêⁿ ê sî, kiò tē 3 chiá khì tiâu-kái, 1 pêng thè 1 pō͘, hō͘ tāi-chì ē oân-boán, to̍h ē-tàng kóng sī kiò tē 3 chiá khì “so-îⁿ-á”, beh kóng khah kán-séng–eh, kóng kiò lâng khì “so” mā ē-sái.</font><br><br></p>\n<p><font size=5>Lēng-gōa 1 khoán sī, chhiú-bīn ū mi̍h-kiāⁿ, beh boah khì lēng-gōa 1 ê mi̍h-kiāⁿ téng-thâu, chhiūⁿ kóng hî-á so iâm, to̍h sī chhiú hē kóa iâm, pêng-kin boah tī hî sin, thang khòaⁿ koh lâi beh chian a̍h beh chhá, nā ū koan-chat sng-thiàⁿ a̍h-sī ki-thé thàng-thiàⁿ, mā thèng-hó the̍h io̍h-sé so-so thui-thui–leh, ûn-ná ke-kiám-á ū èng-hāu.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","So"]},{"title":"【A郎台語小詞典】 EP. 09-Gâu","url":"/%5Bobject%20Object%5D/alongsiosutian09/","content":"<p><a href=\"https://youtu.be/Pi906712hqE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/26c69f6f-51ad-415d-a8b6-d0d463a2c690\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/51Wg2aschkeRHCRHUl6NKh\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/0r1XCZqUJxzmTHiGiX\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-09-g%C3%A2u-a-l%C3%B4ng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000650921630\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/MjZjNjlmNmYtNTFhZC00MTVkLWE4YjYtZDBkNDYzYTJjNjkw?sa=X&ved=0CAUQkfYCahcKEwiQ7NqV8KOFAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>咱今á日來講gâu，gâu有真厲害，真khiàng ê意思。親像人tāi-chì做了bē-bái，真成功，咱to̍h ē去kā伊o-ló講：「有夠gâu！」我國校á hit chūn，leh kah朋友sńg ê時，ûn-ná tiāⁿ-tiāⁿ ē講tio̍h chit句：「真gâu！眞gâu！出國比賽！」M̄-chai ta̍k-ke kám bat聽–過？想–起-來有影kài心適。Nā是有人bē博假博，咱mā ē-tàng叫伊「mài假gâu」。</font><br><br></p>\n<p><font size=5>Koh 1種狀況是leh講，人對某mih tāi-chì真內行，真有研究，咱mā ē-tàng用gâu來講，親像，「gâu唱歌」、「gâu讀冊」「gâu趁錢」án-ne。M̄-koh有時mā ē用tī khah負面ê所在，像講「gâu sái-lāng」、「gâu彎話」、「gâu食錢」。</font><br><br></p>\n<p><font size=5>Siōng尾1款情形，to̍h是比較tek ê khah ē發生ê tāi-chì。直接用例來解說to̍h khah好理解：「Gín-á人to̍h ài食ho͘飽，睏ho͘好，chiah ē gâu大！」「寒流nā來，ài穿ho͘燒，無to̍h ē真gâu感–tio̍h。」「我真無頭神，mi̍h-kiāⁿ kài gâu phàng-kiàn 。」</font><br><br></p>\n<hr>\n<br>\n<font size=5>Lán kin-á-ji̍t lâi kóng gâu, gâu ū chin lī-hāi, chin khiàng ê ì-sù. Chhin-chhiūⁿ lâng tāi-chì chò liáu bē-bái, chin sêng-kong, lán to̍h ē khì kā i o-ló kóng: “Ū-kàu gâu!” Góa kok-hāu-á hit chūn, leh kah pêng-iú sńg ê sî, ûn-ná tiāⁿ-tiāⁿ ē kóng tio̍h chit kù: “Chin gâu! Chin gâu! Chhut-kok pí-sài!” M̄-chai ta̍k-ke kám bat thiaⁿ--kòe? Siūⁿ--khí-lâi ū-iáⁿ kài sim-sek. Nā sī ū lâng bē phok ké phok, lán mā ē-tàng kiò i “mài ké-gâu”.</font>\n<br><br><p>\n\n<p><font size=5>Koh 1 chióng chōng-hóng sī leh kóng, lâng tùi bó͘-mih tāi-chì chin lāi-hâng, chin ū gián-kiù, lán mā ē-tàng iōng gâu lâi kóng, chhin-chhiūⁿ, “gâu chhiùⁿ-koa”, “gâu tha̍k-chheh”, “gâu thàn-chîⁿ” án-ne. M̄-koh ū-sî mā ē iōng tī khah hū-bīn ê só͘-chāi, chhiūⁿ kóng “gâu sái-lāng”, “gâu oan ōe”, “gâu chia̍h chîⁿ”.</font><br><br></p>\n<p><font size=5>Siōng bóe 1 khoán chêng-hêng, to̍h sī pí-kàu tek ê khah ē hoat-seng ê tāi-chì. Ti̍t-chiap iōng lē lâi kái-soeh to̍h khah hó lí-kái: “Gín-á lâng to̍h ài chia̍h ho͘ pá, khùn ho͘ hó, chiah ē gâu tōa!” “ Hân-liû nā lâi, ài chhēng ho͘ sio, bô to̍h ē chin gâu kám–tio̍h.” “Góa chin bô-thâu-sîn, mi̍h-kiāⁿ kài gâu phàng-kiàn.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Gâu"]},{"title":"【A郎台語小詞典】 EP. 12-Mé","url":"/%5Bobject%20Object%5D/alongsiosutian12/","content":"<p><a href=\"https://youtu.be/m8yu8gHh0fo\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/9367d712-32af-4889-ac6d-8ed2e87a92f4\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6fH4U3OBJDQXbUq1JM9lkE\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Paf0B4A4vBG_tmVj_8\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-12-m%C3%A9-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000651895440\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/OTM2N2Q3MTItMzJhZi00ODg5LWFjNmQtOGVkMmU4N2E5MmY0?sa=X&ved=0CAUQkfYCahcKEwjgrvKUn7iFAxUAAAAAHQAAAAAQSg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>咱今á日做夥來研究chit字mé，tī故事內底講–tio̍h-ê是「kha-chhiú mā ke真mé」，tī chit句內底to̍h是緊，快速ê意思。咱來講1 ê例：「日頭beh落山–a，咱動作to̍h khah mé-lia̍h–leh，chhun che 1-sut-á khang-khòe-á-kiáⁿ，koh ka chhui–1-ē，siōng好是mài拖kah隔kang koh來做！」脚手mé-lia̍h相對脚手慢鈍，1 ê真緊1 ê是慢吞吞。Mé醒kah mé-lia̍h意思差不多，不過mé醒koh ke 1 ê ài注意，ài細jī，tio̍h提高警覺ê意思，像講：「E暗你ka-tī顧工寮to̍h khah mé-chhéⁿ–leh，時機bái-bái–à，新聞報講連電線to有人beh偷the̍h去賣。」</font><br><br></p>\n<p><font size=5>Mé koh ē-tàng the̍h來形容火，火真mé，to̍h是火真iām，真旺，炒菜to̍h用mé火chiah炒ē青翠、青leng，nā無炒–出-來ē軟sìm-sìm，歹食。Mé mā ē-tàng the̍h來講日頭真iām，話ē-tàng án-ne講「日頭kài mé neh，咱的確to̍h chhōe 1 ê所在sió hioh–1-ē，等日頭khah軟lio̍h–leh chiah繼續行，無有影ē曝–死。」</font><br><br></p>\n<hr>\n<br>\n<font size=5>Lán kin-á-ji̍t chò-hóe lâi gián-kiù chit jī mé, tī kò͘-sū lāi-té kóng--tio̍h-ê sī “kha-chhiú mā ke chin mé”, tī chit kù lāi-té to̍h sī kín, khoài-sok ê ì-sù. Lán lâi kóng 1 ê lē: “Ji̍t-thâu beh lo̍h-soaⁿ--a, lán tōng-chok to̍h khah mé-lia̍h--leh, chhun che 1-sut-á khang-khòe-á-kiáⁿ, koh ka chhui--1-ē, siōng hó sī mài thoa kah keh-kang koh lâi chò!” Kha-chhiú mé-lia̍h siong-tùi kha-chhiú bān-tūn, 1 ê chin kín 1 ê sī bān-thun-thun. Mé-chhéⁿ khah mé-lia̍h ì-sù chha-put-to, put-kò mé-chhéⁿ koh ke 1 ê ài chù-ì, ài sè-jī, tio̍h thê-ko kéng-kak ê ì-sù, chhiūⁿ kóng: “E-àm lí ka-tī kò͘ kang-liâu to̍h khah mé-chhéⁿ--leh, sî-ki bái-bái--à, sin-bûn pò kóng liân tiān-sòaⁿ to ū lâng beh thau-the̍h khì bē.”</font>\n<br><br><p>\n\n<p><font size=5>Mé koh ē-tàng the̍h lâi hêng-iông hóe, hóe chin mé, to̍h sī hóe chin iām, chin ōng, chhá-chhài to̍h iōng mé-hóe chiah chhá ē chheⁿ-chhùi, chheⁿ-leng, nā bô chhá–chhut-lâi ē nńg-sìm-sìm, pháiⁿ chia̍h. Mé mā ē-tàng the̍h-lâi kóng ji̍t-thâu chin iām, ōe ē-tàng án-ne kóng “Ji̍t-thâu kài mé neh, lán tek-khak to̍h chhōe 1 ê só͘-chāi sió hioh–1-ē, tán ji̍t-thâu khah nńg-lio̍h–leh chiah kè-sio̍k kiâⁿ, bô ū-iáⁿ ē pha̍k–sí.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Mé"]},{"title":"【A郎台語小詞典】 EP. 11-赴 / Hù","url":"/%5Bobject%20Object%5D/alongsiosutian11/","content":"<p><a href=\"https://youtu.be/hUkqOvabB20\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/93378fea-6864-4dd1-8d0d-3630f0fb2866\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/79w6zupwJMQnUY4W8nQsrN\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/DXUFUseGwJ309dxS33\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-11-%E8%B5%B4-h%C3%B9-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000651617523\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/OTMzNzhmZWEtNjg2NC00ZGQxLThkMGQtMzYzMGYwZmIyODY2?sa=X&ved=0CAUQkfYCahcKEwjgrvKUn7iFAxUAAAAAHQAAAAAQKg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來稽考chit字赴。赴有去、前往ê意思。有1句話kài出名，to̍h是「關雲長單刀赴會」，1 ê人，1枝刀，to̍h敢去對敵ê兵營，實在好膽。當然故事lóng ē講kah khah hàm，無nah ē刺激，人nah ē ài聽，tio̍h–無？「赴任」、「赴死」，kah咱故事內底講–ê，「m̄知是趕beh赴去tó位」ê赴，lóng是kāng意思。</font><br><br></p>\n<p><font size=5>Koh來「ē赴」、「bē赴」咱to̍h真四常teh講。Che主要是有1 ê時間ê因素teh影響，時間內ē到，叫做ē赴，nā超過hit ê時間，to̍h叫bē赴。話ē-tàng án-ne講：「我6點to̍h ài出門，ài趕beh赴6點半ê火車。」Koh來koh講1 ê例：「A霞mî-á-chài to̍h beh嫁–人-ah，你chit-má chiah beh去ka ko͘-chiâⁿ，ǹg-bāng伊ē回心轉意，che kám ē赴市？」「我無piàⁿ–1-ē nah ē甘願！」咱tī電影chhiāⁿ-chhiāⁿ ē看tio̍h chit lō劇情，in 2人kám有法度做夥？M̄是看月老，mā m̄是看運命，窮實lóng總是編劇teh決定！</font><br><br></p>\n<hr>\n<br>\n<font size=5>Kin-á-ji̍t lán beh lâi khe-khó chit jī hù. Hù ū khì, chiân-óng ê ì-sù. Ū 1 kù ōe kài chhut-miâ, to̍h sī “Koan Hûn-tióng tan to hù-hōe”, 1 ê lâng, 1 ki to, to̍h káⁿ khì tùi-te̍k ê peng-iâⁿ, si̍t-chāi hó-táⁿ. Tong-jiân kò͘-sū lóng ē kóng kah khah hàm, bô nah ē chhì-khek, lâng nah ē ài thiaⁿ, tio̍h--bô? “Hù-jīm”, “Hù-sí”, kah lán kò͘-sū lāi-té kóng--ê, “m̄-chai sī kóaⁿ beh hù khì tó-ūi” ê hù, lóng sī kāng ì-sù.</font>\n<br><br><p>\n\n<p><font size=5>Koh lâi “ē-hù”, “bē-hù” lán to̍h chin sù-siông teh kóng. Che chú-iàu sī ū 1 ê sî-kan ê in-sò͘ teh éng-hióng, sî-kan lāi ē kàu, kiò chò ē-hù, nā chhiau-kòe hit ê sî-kan, to̍h kiò bē-hù. Ōe ē-tàng án-ne kóng: “Góa 6 tiám to̍h ài chhut-mn̂g, ài kóaⁿ beh hù 6 tiám pòaⁿ ê hóe-chhia.” Koh lâi koh kóng 1 ê lē: “A-hâ mî-á-chài to̍h beh kè–lâng-ah, lí chit-má chiah beh khì ka ko͘-chiâⁿ, ǹg-bāng i ē hôe-sim-choán-ì, che kám ē-hù-chhī?” “Góa bô piàⁿ–1-ē nah ē kam-goān!” Lán tī tiān-iáⁿ chhiāⁿ-chhiāⁿ ē khòaⁿ tio̍h chit lō kio̍k-chêng, in 2 lâng kám ū hoat-tō͘ chò-hóe? M̄ sī khòaⁿ goa̍t-ló, mā m̄ sī khòaⁿ ūn-miā, khêng-si̍t lóng-chóng sī phian-kio̍k teh koat-tēng!</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","赴","Hù"]},{"title":"【A郎台語小詞典】 EP. 13-在/Chāi","url":"/%5Bobject%20Object%5D/alongsiosutian13/","content":"<p><a href=\"https://youtu.be/ToSKWNO_LwA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ee375597-d6ae-4e35-a139-d2e7daffda96\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/41xzeNMjZjcaiUX0PnLxdn\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Kk2ZYY0jA0QQNLRoxD\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-13-%E5%9C%A8-ch%C4%81i-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000652335290\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZWUzNzU1OTctZDZhZS00ZTM1LWExMzktZDJlN2RhZmZkYTk2?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>樹頭nā有顧ho͘在，m̄驚樹尾做風颱。Chit句俗語ta̍k ê應該lóng kài熟sāi。有在to̍h ē穩，só͘-pái咱mā有1塊詞叫做在穩，穩tak-tak–ê。今á日to̍h是beh來研究chit字在。Tī chia，在，to̍h是穩ê意思，像咱節目內底主持人所講–ê，「Kā in母語ê基礎顧ho͘在。」To̍h是beh kò͘ ho͘好，顧ho͘ ē釘根，根釘有深，樹á自然生了ē súi，大kah有khoàiⁿ。</font><br><br></p>\n<p><font size=5>在，koh有1種用法，是根據某人ê看法、立場來表示意見，咱用1 ê例來說明ē khah清楚：「在你看，伊chit遍成大ê台語檢定kám考ē過 ？」「我看伊平素時mā無siáⁿ leh講台語，冊買–來mā無leh hian，在我ê經驗，伊koh chiâⁿ拚–leh-lah！」</font><br><br></p>\n<p><font size=5>Koh 1 ê是據在、隨在ê意思，像講「在你去」、「在人想」、「在我歡喜」。</font><br><br></p>\n<p><font size=5>Siōng尾to̍h是hâm tī 1 ê所在ê tī kāng意思，像講人生在世，to̍h是leh講人活tī chit ê世間。「身在江湖」、「在野」、「在早」、「在地」ê在，lóng是chit ê意思，chit類ê詞講bē了，簡單講kúi-ê-á hō͘ ta̍k-ê體會–1-ē to̍h好。</font><br><br></p>\n<hr>\n<br>\n<font size=5>Chhiū-thâu nā ū kò͘ ho͘ chāi, m̄-kiaⁿ chhiū-bóe chò hong-thai. Chit kù sio̍k-gí ta̍k ê èng-kai lóng kài se̍k-sāi. Ū chāi to̍h ē ún, só͘-pái lán mā ū 1 tè sû kiò-chò chāi-ún, ún-tak-tak--ê. Kin-á-ji̍t to̍h sī beh lâi gián-kiù chit jī chāi. Tī chia, chāi, to̍h sī ún ê ì-sù, chhiūⁿ lán chiat-bo̍k lāi-té chú-chhî-jîn só͘-kóng--ê, “Kā in bó-gí ê ki-chhó͘ kò͘ ho͘ chāi.” To̍h sī beh kò͘ ho͘ hó, kò͘ ho͘ ē tèng-kin, kin tèng ū chhim, chhiū-á chū-jiân seⁿ liáu ē súi, tōa kah ū khoàiⁿ.</font>\n<br><br><p>\n\n<p><font size=5>Chāi, koh ū 1 chióng iōng-hoat, sī kin-kì bó͘-lâng ê khòaⁿ-hoat, li̍p-tiûⁿ lâi piáu-sī ì-kiàn, lán iōng 1 ê lē lâi soat-bêng ē khah chheng-chhó͘: “Chāi lí khòaⁿ, i chit piàn Sêng-tāi ê Tâi-gí kiám-tēng kám khó ē kòe?” “Góa khòaⁿ i pêng-sò͘ sî mā bô siáⁿ leh kóng Tâi-gí, chheh bé–lâi mā bô leh hian, chāi góa ê keng-giām, i koh chiâⁿ piàⁿ–leh-lah!”</font><br><br></p>\n<p><font size=5>Koh 1 ê sī kù-chāi, sûi-chāi ê ì-sù, chhiūⁿ-kóng “chāi lí khì”, “chāi lâng siūⁿ”, “chāi góa hoaⁿ-hí”.</font><br><br></p>\n<p><font size=5>Siōng bóe to̍h sī hâm tī 1 ê só͘-chāi ê tī kāng ì-sù, chhiūⁿ-kóng jîn-seng chāi-sè, to̍h sī leh kóng lâng oa̍h tī chit ê sè-kan. “Sin chāi kang-ô͘”, “chāi-iá”, “chāi-chá”, “chāi-tē” ê chāi, lóng sī chit ê ì-sù, chit lūi ê sû kóng bē liáu, kán-tan kóng kúi-ê-á hō͘ ta̍k-ê thé-hōe–1-ē to̍h hó. </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","在","Chāi"]},{"title":"【A郎台語小詞典】 EP. 14-脚手/Kha-chhiú","url":"/%5Bobject%20Object%5D/alongsiosutian14/","content":"<p><a href=\"https://youtu.be/bd2qCfFmKd8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/95088481-e875-4ddd-a18c-fb4e4e3f1a66\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4aiSurlaxSbFexVlCPqp2l\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/TX4NjFtHNhtAb8QH9y\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-14-%E8%84%9A%E6%89%8B-kha-chhi%C3%BA-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000652608976\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/OTUwODg0ODEtZTg3NS00ZGRkLWExOGMtZmI0ZTRlM2YxYTY2?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh做夥來研究–ê是「脚手」，chit ê脚手siāng基本ê意思to̍h是脚kah手，像講：「久無作穡–ah，bē慣勢，做無jōa久，脚手to̍h痠kah beh害–去。」M̄-koh一般來講，咱teh講脚手lóng是leh講伊thòaⁿ–出-來ê意思khah chē，像脚手有tàu-tīn做khang-khòe ê人ê意思，mā ē the̍h來形容做tāi-chì ê速度。</font><br><br></p>\n<p><font size=5>咱seng來解說人chit ê部分，脚手有可能是來做幫贊–ê，錢chhiàⁿ–ê、屬下、員工、厝邊隔壁來tàu做khang-khòe–ê，lóng總ē-tàng叫做脚手。像咱故事內底有講tio̍h「三頓kah咱ê脚手做夥食」，tī chia，脚手to̍h是leh講辛勞。</font><br><br></p>\n<p><font size=5>另外1種，咱ē講「脚手mé」、「好脚手」，to̍h是leh講chit ê人做tāi-chì 動作粒捷、快速，nā倒péng–ê，咱ē-tàng講伊是 「脚手慢鈍」、「脚手sô」。</font><br><br></p>\n<p><font size=5>脚手koh有teh講手段，步數，像講：「伊ê心機真重，m̄-koh頭殼無好，ta̍k遍beh挖窟á hông跳，lóng hông看破脚手，顛倒jú顧人怨。」</font><br><br></p>\n<p><font size=5>Tī leh稽考chit塊詞ê時，有chhōe tio̍h 1 kóa khah趣味ê詞，mā tī chia做夥分享hō͘各位了解：「單脚手」，to̍h是kan-na 1 ê人teh做tāi-chì niâ、「惜脚手」是leh講人kài重視ka-tī ê名聲、「鎮脚手」leh講造成人ê麻煩、「粗脚手」是leh講做粗重khang-khòe ê工人、「離脚手」leh講gín-á已經大漢，免koh pē-bú kin-tòe tī邊–á，項項照顧、「脚手賤」to̍h是講人ē偷the̍h mi̍h-kiāⁿ。咱台語內底講tio̍h脚手–ê，實在有夠chē！真趣味hōⁿ！</font><br><br></p>\n<hr>\n<br>\n<font size=5>Kin-á-ji̍t lán beh chò-hóe lâi gián-kiù--ê sī “kha-chhiú”, chit ê kha-chhiú siāng ki-pún ê ì-sù to̍h sī kha kah chhiú, chhiūⁿ kóng: “Kú bô choh-sit--ah, bē koàn-sì, chò bô jōa-kú, kha-chhiú to̍h sng kah beh hāi--khì.” M̄-koh it-poaⁿ lâi kóng, lán teh kóng kha-chhiú lóng sī leh kóng i thòaⁿ--chhut-lâi ê ì-sù khah chē, chhiūⁿ kha-chhiú ū tàu-tīn chò khang-khòe ê lâng ê ì-sù, mā ē the̍h lâi hêng-iông chò tāi-chì ê sok-tō͘.</font>\n<br><br><p>\n\n<p><font size=5>Lán seng lâi kái-soeh lâng chit ê pō͘-hūn, kha-chhiú ū khó-lêng sī lâi chò pang-chān–ê, chîⁿ chhiàⁿ–ê, sio̍k-hā, oân-kang, chhù-piⁿ-keh-piah lâi tàu chò khang-khòe–ê, lóng-chóng ē-tàng kiò chò kha-chhiú. Chhiūⁿ lán kò͘-sū lāi-té ū kóng tio̍h “Saⁿ-tǹg kah lán ê kha-chhiú chò-hóe chia̍h”, tī chia, kha-chhiú to̍h sī leh kóng sin-lô.</font><br><br></p>\n<p><font size=5>Lēng-gōa 1 chióng, lán ē kóng “kha-chhiú mé”, “hó-kha-chhiú”, to̍h sī leh kóng chit ê lâng chò tāi-chì tōng-chok lia̍p-chia̍p, khoài-sok, nā tò-péng–ê, lán ē-tàng kóng i sī “kha-chhiú bān-tūn”, “kha-chhiú sô”. </font><br><br></p>\n<p><font size=5>Kha-chhiú koh ū teh kóng chhiú-tōaⁿ, pō͘-sò͘, chhiūⁿ kóng: “I ê sim-ki chin tāng, m̄-koh thâu-khak bô hó, ta̍k piàn beh ó͘ khut-á hông thiàu, lóng hông khòaⁿ-phòa kha-chhiú, tian-tò jú kò͘-lâng-oàn.”</font><br><br></p>\n<p><font size=5>Tī leh khe-khó chit tè sû ê sî, ū chhōe tio̍h 1 kóa khah chhù-bī ê sû, mā tī chia chò-hóe hun-hióng hō͘ kok-ūi liáu-kái: “Toaⁿ kha-chhiú”, to̍h sī kan-na 1 ê lâng teh chò tāi-chì niâ, “sioh kha-chhiú” sī leh kóng lâng kài tiōng-sī ka-tī ê miâ-siaⁿ, “tìn kha-chhiú” leh kóng chō-sêng lâng ê mâ-hoân, “chho͘ kha-chhiú” sī leh kóng chò chho͘-tāng khang-khòe ê kang-lâng, “lī kha-chhiú” leh kóng gín-á í-keng tōa-hàn, bián koh pē-bú kin-tòe tī piⁿ–á, hāng-hāng chiàu-kò͘, “kha-chhiú chiān” to̍h sī kóng lâng ē thau-the̍h mi̍h-kiāⁿ. Lán Tâi-gí lāi-té kóng tio̍h kha-chhiú–ê, si̍t-chāi ū kàu chē! Chin chhù-bī hōⁿ!</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","脚手","Kha-chhiú"]},{"title":"【A郎台語小詞典】 EP. 15-沿路/Iân-lō͘","url":"/%5Bobject%20Object%5D/alongsiosutian15/","content":"<p><a href=\"https://youtu.be/jjLq8uDcJRA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ed540bc4-f231-480b-9ae5-10ba5b84a2fe\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/7ixkurYd8pTiW9tQI82p6n\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/5YwCDDR-1MdCJPJGAK\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-15-%E6%B2%BF%E8%B7%AF-i%C3%A2n-l%C5%8D-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000653054204\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZWQ1NDBiYzQtZjIzMS00ODBiLTlhZTUtMTBiYTViODRhMmZl?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來紹介ê語詞是沿路，沿路ê意思to̍h是kui chōa路，tī路–ni̍h，咱做例來解說ta̍k ê to̍h真好理解：「早起去peh山，沿路ê風景真súi，空氣mā真好。」「旅行ê siāng尾1日，已經無預定ê行程，goán沿路nā看tio̍h siáⁿ心適ê所在，to̍h隨時停落來sńg。」頭1句to̍h是講kui路ê風景lóng真súi，第2句是tī路–ni̍h其中1 ê所在ê意思，2句ê沿路意思無siáⁿ kāng款。</font><br><br></p>\n<p><font size=5>沿路koh 1種意思是tâng-chê時做2件tāi-chì，凡勢chit種用法tī南部ē khah普遍，辭典mā kan-na tī王育德博士ê《台灣語常用語彙》，chiah有收tio̍h chit ê用法。我ē記chit tī gín-á時，tiāⁿ-tiāⁿ ē食飯配電視，看到尾–á，lóng看kah嘴á開開，m̄知影thang食，chit時to̍h ē去hông mē講：「M̄-thang沿路看沿路食–lah！」Piān nā hông唸，碗to̍h ài緊phâng起來pe kah kui嘴tīⁿ-tīⁿ，nā是繼續khò͘-khò͘無leh信táu，to̍h ē聽tio̍h：「你是皮leh癢hiⁿh！」Hit-chūn，我to̍h慘–ah。Ná看ná食、1面看1面食，我kán-ná khah大漢以後chiah ē-hiáu講。</font><br><br></p>\n<hr>\n<br>\n<font size=5>Kin-á-ji̍t lán beh lâi siāu-kài ê gí-sû sī iân-lō͘, iân-lō͘ ê ì-sù to̍h sī kui chōa lō͘, tī lō͘--ni̍h, lán chò lē lâi kái-soeh ta̍k ê to̍h chin hó lí-kái: “Chái-khí khì peh-soaⁿ, iân-lō͘ ê hong-kéng chin súi, khong-khì mā chin hó.” “Lú-hêng ê siāng bóe 1 ji̍t, í-keng bô ī-tēng ê hêng-têng, goán iân-lō͘ nā khòaⁿ tio̍h siáⁿ sim-sek ê só͘-chāi, to̍h sûi-sî thêng-lo̍h-lâi sńg.” Thâu 1 kù to̍h sī kóng kui lō͘ ê hong-kéng lóng chin súi, tē 2 kù sī tī lō͘--ni̍h kî-tiong 1 ê só͘-chāi ê ì-sù, 2 kù ê iân-lō͘ ì-sù bô siáⁿ kāng-khoán.</font>\n<br><br><p>\n\n<p><font size=5>Iân-lō͘ koh 1 chióng ì-sù sī tâng-chê-sî chò 2 kiāⁿ tāi-chì, hoān-sè chit chióng iōng-hoat tī lâm-pō͘ ē khah phó͘-phiàn, sû-tián mā kan-na tī Ông Io-tek phok-sū ê “Tâi-oân-gí Siông-iōng Gí-lūi”, chiah ū siu-tio̍h chit ê iōng-hoat. Góa ē-kì-chit tī gín-á sî, tiāⁿ-tiāⁿ ē chia̍h-pn̄g phòe tiān-sī, khòaⁿ kàu bóe–á, lóng khòaⁿ kah chhùi-á khui-khui, m̄ chai-iáⁿ thang chia̍h, chit sî to̍h ē khì hông mē kóng: M̄-thang iân-lō͘ khòaⁿ iân-lō͘ chia̍h–lah!” Piān nā hông liām, óaⁿ to̍h ài kín phâng khí-lâi pe kah kui chhùi tīⁿ-tīⁿ, nā sī kè-sio̍k khò͘-khò͘ bô leh sìn-táu, to̍h ē thiaⁿ tio̍h: “Lí sī phôe leh chiūⁿ hiⁿh!” Hit-chūn, góa to̍h chhám–ah. Ná khòaⁿ ná chia̍h, 1 bīn khòaⁿ 1 bīn chia̍h, góa kán-ná khah tōa-hàn í-āu chiah ē-hiáu kóng. </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","沿路","Iân-lō͘"]},{"title":"【A郎台語小詞典】 EP. 16-Sìm","url":"/%5Bobject%20Object%5D/alongsiosutian16/","content":"<p><a href=\"https://youtu.be/FrlTvGF0jBs\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/f6c70cb5-75b3-4445-b952-4fc18d5f647c\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6EagiAbEvGXYuR1IeHXXyu\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Kr4JQY79ubuohCVmSb\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-16-s%C3%ACm-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000653327518\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZjZjNzBjYjUtNzViMy00NDQ1LWI5NTItNGZjMThkNWY2NDdj?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日，咱beh來研究chit字sìm。Sìm一般是用來形容頂下tín-tāng ê狀況，親像咱teh行吊橋，咱ē感覺tio̍h咱脚步ka踏–lòe，橋ē先沉–落-去，koh來koh ē倒彈kàu比咱踏–lòe ê時khah koân，án-ne一直重複頂下tín-tāng，chit-lō狀況咱to̍h ē講：「行che吊橋真gâu sìm，nā行bē慣勢ê人，行tio̍h ē驚。」咱koh講1 ê例，凡勢咱mā bat看過人leh giâ神轎，he轎mā是ē有1 ê頂下頂下tín-tāng ê情形，che to̍h是sìm。</font><br><br></p>\n<p><font size=5>Tī A郎故事內底所講–tio̍h ê「koh用手sìm–leh sìm–leh chat輕重」，to̍h是用手面the̍h石頭輕輕á向面頂擲，ná beh離手koh ná無離手án-ne，靠hit ê石頭beh lak ùi土脚ê力，用手去感受看石頭jōa重、有合用–無。Só͘-pái，咱話mā ē-tàng án-ne講：「母–á，chit粒木瓜你sìm看有2斤–無？」「差不多斤半niâ，無kàu 2斤–lah。」你nā m̄ siàn，伊磅á to̍h ē giâ–出-來，nā ho͘磅–lòe，差不多lóng是我輸。</font><br><br></p>\n<p><font size=5>Siāng尾，咱來補充1塊詞，號做軟sìm-sìm，親像：「Chit間ê麻糬，軟sìm-sìm，khiū-teh-teh，連外埠頭–ê lóng ē走來買。」「嬰á ê面á軟sìm-sìm，toaiⁿ toaiⁿ án-ne，hō͘人有夠想beh chhio̍k。」掃梳gím-á mā ē-tàng用軟sìm-sìm來形容，m̄-koh nā ho͘ sut–tio̍h，實在有夠疼。</font><br><br></p>\n<hr>\n<br>\n<font size=5>Kin-á-ji̍t, lán beh lâi gián-kiù chit jī sìm. Sìm it-poaⁿ sī iōng lâi hêng-iông téng-ē tín-tāng ê chōng-hóng, chhin-chhiūⁿ lán teh kiâⁿ tiàu-kiô, lán ē kám-kak tio̍h lán kha-pō͘ ka ta̍h--lòe, kiô ē seng tîm--lo̍h-khì, koh lâi koh ē tò-tōaⁿ kàu pí lán ta̍h--lòe ê sî khah koân, án-ne it-ti̍t tiông-hok téng-ē tín-tāng, chit-lō chōng-hóng lán to̍h ē kóng: “Kiâⁿ che tiàu-kiô chin gâu sìm, nā kiâⁿ bē koàn-sì ê lâng, kiâⁿ tio̍h ē kiaⁿ.” Lán koh kóng 1 ê lē, hoān-sè lán mā bat khòaⁿ kòe lâng leh giâ sîn-kiō, he kiō mā sī ē ū 1 ê téng-ē téng-ē tín-tāng ê chêng-hêng, che to̍h sī sìm.</font>\n<br><br><p>\n\n<p><font size=5>Tī A-lông kò͘-sū lāi-té só͘-kóng–tio̍h ê, “koh iōng chhiú sìm–leh sìm–leh chat khin-tāng”, to̍h sī iōng chhiú-bīn the̍h chio̍h-thâu khin-khin-á hiòng bīn-téng tàn, ná beh lī chhiú koh ná bô lī chhiú án-ne, khò hit ê chio̍h-thâu beh lak ùi thô͘-kha ê la̍t, iōng chhiú khì kám-siū khòaⁿ chio̍h-thâu jōa-tāng, ū ha̍h-ēng–bô. Só͘-pái, lán ōe mā ē-tàng án-ne kóng: “Bó–á, chit lia̍p bo̍k-koe lí sìm khòaⁿ ū 2 kin–bô?” “Chha-put-to kin-pòaⁿ niâ, bô kàu 2 kin–lah.” Lí nā m̄ siàn, i pōng-á to̍h ē giâ–chhut-lâi, nā ho͘ pōng–lòe, chha-put-to lóng sī góa su.</font><br><br></p>\n<p><font size=5>Siāng bóe, lán lâi pó͘-chhiong 1 tè sû, hō-chò nńg-sìm-sìm, chhin-chhiūⁿ: “Chit keng ê môa-chî, nńg-sìm-sìm, khiū-teh-teh, liân gōa-po͘-thâu–ê lóng ē cháu lâi bé.” “Eⁿ-á ê bīn-á nńg-sìm-sìm, toaiⁿ toaiⁿ án-ne, hō lâng ū-kàu siūⁿ beh chhio̍k.” Sàu-se gím-á mā ē-tàng iōng nńg-sìm-sìm lâi hêng-iông, m̄-koh nā ho͘ sut–tio̍h, si̍t-chāi ū kàu thiàⁿ.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Sìm"]},{"title":"【A郎台語小詞典】 EP. 18-鑿目/Chha̍k-ba̍k","url":"/%5Bobject%20Object%5D/alongsiosutian18/","content":"<p><a href=\"https://youtu.be/dhLj8cz1Trg\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/174a3d85-bddb-4c7f-a053-c574dc23151e\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/18Z5cHLqwIexCMsSAK5ZEW\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/SldkHV6sa9yZG8Qo7X\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-18-%E9%91%BF%E7%9B%AE-chhak-ba-k-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000654046425\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/MTc0YTNkODUtYmRkYi00YzdmLWEwNTMtYzU3NGRjMjMxNTFl?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來講鑿目，khêng實鑿目chit塊詞kài趣味，目睭nā去ho͘鑿–tio̍h，咱人ê反應to̍h是目睭ē sûi kheh-kheh，去jôe目睭，nā khah嚴重–leh，sûi to̍h ài去chhōe先生。Só͘-pái chit ê鑿目實在是1 ê真活跳ê形容詞，伊是借目睭去hông鑿–tio̍h ê感覺來形容，m̄是真正鑿–tio̍h-ah。</font><br><br></p>\n<p><font size=5>Chit ê鑿目，ē-tàng the̍h來形容去hō͘真強ê光線chiò tio̍h目睭，目睭thí bē開ê情形，to̍h像咱tī A郎ê故事內底所講ê「日頭siuⁿ iām chiâⁿ鑿目」，to̍h ài kòa烏仁目鏡chiah ē khah爽快án-ne。</font><br><br></p>\n<p><font size=5>Koh 1種算是thòaⁿ–出-來ê意思，親像男女朋友，tī餐廳ná食飯ná做sán-khùi，恩恩愛愛，糖甘蜜甜，nā tú好有羅漢脚á tī hia leh食飯，in to̍h ē感覺真鑿目，目睭to̍h ē thí bē開，凡勢連目屎mā強強beh流–落-來，朋友–à，有時leh做sán-khùi mā tio̍h看所在neh。有1塊詞hō做刺鑿，ûn-ná kah chit ê鑿目真sio-siāng，m̄-koh刺鑿mā ē-tàng用tī聽人ê話聽kah無kài爽快ê情形，像講：「伊講he話，倒khau正siah，彎彎khiau-khiau，聽tio̍h實在有夠刺鑿。」</font><br><br></p>\n<p><font size=5>最後來補充1塊詞，叫做鑿花，to̍h是tī柴頂面雕刻花草ê意思，che chit-má ê人凡勢lóng khah bē-hiáu講–ah，像chit款詞彙，咱nā都合有tú好，to̍h加減á講，咱ê話chiah bē消失–去。</font><br><br></p>\n<hr>\n<br>\n<font size=5>Kin-á-ji̍t lán beh lâi kóng chha̍k-ba̍k, khêng-si̍t chha̍k-ba̍k chit tè sû kài chhù-bī, ba̍k-chiu nā khì ho͘ chha̍k--tio̍h, lán lâng ê hoán-èng to̍h sī ba̍k-chiu ē sûi kheh-kheh, khì jôe ba̍k-chiu, nā khah giâm-tiōng--leh, sûi to̍h ài khì chhōe sian-seⁿ. Só͘-pái chit ê chha̍k-ba̍k si̍t-chāi sī 1 ê chin oa̍h-thiàu ê hêng-iông sû, i sī chioh ba̍k-chiu khì hông chha̍k--tio̍h ê kám-kak lâi hêng-iông, m̄ sī chin-chiàⁿ chha̍k--tio̍h-ah.</font>\n<br><br><p>\n\n<p><font size=5>Chit ê chha̍k-ba̍k, ē-tàng the̍h lâi hêng-iông khì hō͘ chin kiông ê kng-sòaⁿ chiò tio̍h ba̍k-chiu, ba̍k-chiu thí bē khui ê chêng-hêng, to̍h chhiuⁿ lán tī A-lông ê kò͘-sū lāi-té só͘ kóng ê “ji̍t-thâu siuⁿ iam chiâⁿ chha̍k-ba̍k”, to̍h ài kòa o͘-jîn ba̍k-kiàⁿ chiah ē khah sóng-khoài án-ne.</font><br><br></p>\n<p><font size=5>Koh 1 chióng sǹg sī thòaⁿ–chhut-lâi ê ì-sù, chhin-chhiūⁿ lâm-lú pêng-iú, tī chhan-thiaⁿ ná chia̍h-pn̄g ná chò sán-khùi, un-un-ài-ài, thn̂g-kam-bi̍t-tiⁿ, nā tú-hó ū lô-hàn-kha-á tī hia leh chia̍h-pn̄g, in to̍h ē kám-kak chin chha̍k-ba̍k, ba̍k-chiu to̍h ē thí bē khui, hoān-sè liân ba̍k-sái mā kiông-kiông beh lâu–lo̍h-lâi, pêng-iú–à, ū-sî leh chò sán-khùi mā tio̍h khòaⁿ só͘-chāi neh. Ū 1 tè sû hō chò chhì-chha̍k, ûn-ná kah chit ê chha̍k-ba̍k chin sio-siāng, m̄-koh chhì-chha̍k mā ē-tàng iōng tī thiaⁿ lâng ê ōe thiaⁿ kah bô kài sóng-khoài ê chêng-hêng, chhiūⁿ kóng: “I kóng he ōe, tò khau chiàⁿ siah, oan-oan khiau-khiau, thiaⁿ tio̍h si̍t-chāi ū-kàu chhì-chha̍k.”</font><br><br></p>\n<p><font size=5>Chòe-āu lâi pó͘-chhiong 1 tè sû, kiò chò chha̍k-hoe, to̍h sī tī chhâ téng-bīn tiau-khek hoe-chháu ê ì-sù, che chit-má ê lâng hoān-sè lóng khah bē-hiáu kóng–ah, chhiūⁿ chit khoán sû-lūi, lán nā to͘-ha̍p ū tú-hó, to̍h ke-kiám-á kóng, lán ê ōe chiah bē siau-sit–khì.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","鑿目","Chha̍k-ba̍k"]},{"title":"【A郎台語小詞典】 EP. 17-款/Khoán","url":"/%5Bobject%20Object%5D/alongsiosutian17/","content":"<p><a href=\"https://youtu.be/AYdb5ztgqh0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/f4f39884-30c6-4438-bda3-ed1d29d1d420\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/46sPOy7VdNbGyZP1RsQfqT\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/KlQqhtQN-KTbLvKywD\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-17-%E6%AC%BE-kho%C3%A1n-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000653760720\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZjRmMzk4ODQtMzBjNi00NDM4LWJkYTMtZWQxZDI5ZDFkNDIw?sa=X&ved=0CAUQkfYCahcKEwior4XSvOyFAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>Chit字款窮實有幾lo̍h ê意思，咱先來看tī故事片頭所講–tio̍h ê「落山款ho͘ chiâu」，chit jiah ê款，是整理、備辦ê意思，to̍h是講ài 1遍tī山脚ê店買kah有夠額，chhoân ho͘ chiâu-tio̍h，nā無轉去到山頂koh beh落山，to̍h真費氣。像講：「Beh食飯–ā，桌á去款款–leh to̍h來phâng菜。」Chia mā是kāng意思。</font><br><br></p>\n<p><font size=5>Nā聽tio̍h講，「大人大種–ah，koh hiah bē定tio̍h，實在是有夠gín-á款。」Che to̍h是leh講人sêng gín-á án-ne，無1 ê大人ê樣，款tī chia，to̍h是模樣ê意思。「Beh落雨ê款。」「伊beh來ê款。」「M̄是款。」Lóng是kāng款ê用法。</font><br><br></p>\n<p><font size=5>Koh 1種，to̍h是種類ê意思，che咱to̍h tiāⁿ leh講，提供2 ê例來hâm ta̍k-ê做參考：「人有百百款。」「Goán鉛筆有真chē款neh！Lóng排tī chia，你ta̍uh-ta̍uh-á看，ta̍uh-ta̍uh-á揀。」</font><br><br></p>\n<hr>\n<br>\n<font size=5>Chit jī khoán khêng-si̍t ū kúi-lo̍h ê ì-sù, lán seng lâi khòaⁿ tī kò͘-sū phìⁿ-thâu só͘ kóng--tio̍h ê “Lo̍h-soaⁿ khoán ho͘ chiâu”, chit jiah ê khoán, sī chéng-lí, pī-pān ê ì-sù, to̍h sī kógn ài 1 piàn tī soaⁿ-kha ê tiàm bé kah ū kàu gia̍h, chhoân ho͘ chiâu-tio̍h, nā bô tńg-khì kàu soaⁿ-téng koh beh lo̍h-soaⁿ, to̍h chin hùi-khì. chhiūⁿ kóng: “Beh chia̍h-pn̄g--ā, toh-á khì khoán khoán--leh to̍h lâi phâng chhài.” Chia mā sī kāng ì-sù.</font>\n<br><br><p>\n\n<p><font size=5>Nā thiaⁿ tio̍h kóng, “Tōa-lâng-tōa-chéng–ah, koh hiah bē tiāⁿ-tio̍h, si̍t-chāi sī ū-kàu gín-á khoán.” Che to̍h sī leh kóng lâng sêng gín-á án-ne, bô 1 ê tōa-lâng ê iūⁿ, khoán tī chia, to̍h sī bô͘-iūⁿ ê ì-sù. “Beh lo̍h-hō͘ ê khoán.” “I beh lâi ê khoán.” “ M̄-sī khoán.” Lóng sī kāng-khoán ê iōng-hoat.</font><br><br></p>\n<p><font size=5>Koh 1 chióng, to̍h sī chióng-lūi ê ì-sù, che lán to̍h tiāⁿ leh kóng, thê-kiong 2 ê lē lâi hâm ta̍k-ê chò chham-khó: “Lâng ū pah-pah khoán.” “Goán iân-pit ū chin chē khoán neh! Lóng pâi tī chia, lí ta̍uh-ta̍uh-á khòaⁿ, ta̍uh-ta̍uh-á kéng.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","款","Khoán"]},{"title":"【A郎台語小詞典】 EP. 19-紅幻/Âng-hóaⁿ","url":"/%5Bobject%20Object%5D/alongsiosutian19/","content":"<p><a href=\"https://youtu.be/LjdcRfCFdz0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/4ca9e2a3-6692-4b16-a247-b5b925c58dc0\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1HLinD9vrX68aGxA3N3NZW\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/PXHHUVBZdrj-7pKLpf\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-19-%E7%B4%85%E5%B9%BB-%C3%A2ng-h%C3%B3a%E2%81%BF-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000654515171\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NGNhOWUyYTMtNjY5Mi00YjE2LWEyNDctYjViOTI1YzU4ZGMw?sa=X&ved=0CAUQkfYCahcKEwiIj62_0v6FAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh紹介ê語詞是紅hóaⁿ，tī咱beh紹介紅hóaⁿ進前，咱seng來講chit字hóaⁿ。Hóaⁿ有霧霧、無清楚、暗淡、暗暗ê意思。咱台語nā teh形容mi̍h-kiāⁿ，chhiāⁿ-chhiāⁿ ē 2字tha̍h做夥講，m̄-koh，講–起-來mā真奇怪，2字相tha̍h–ê，teh形容ê力草soah比孤1字–ê khah輕，咱ē-tàng來比較看māi–leh，像講烏kah烏烏，我to̍h感覺烏烏khah無烏hiah nī烏， 顛倒3字kāng字–ê tha̍h做夥是siōng強調–ê，kài趣味ê現象hoⁿh，m̄-koh咱tha̍h字盡pōng to̍h到3字niâ，無hit款4字相tha̍h–ê。</font><br><br></p>\n<p><font size=5>月hóaⁿ-hóaⁿ，是teh講月娘暗淡、朦朧、nā講天hóaⁿ-hóaⁿ to̍h是烏陰烏陰，a̍h是天已經beh暗beh暗–ah án-ne，烏hóaⁿ，to̍h是烏烏koh暗暗，一般是用tī天色，咱ē-tàng講：「Che天烏hóaⁿ-á烏hóaⁿ neh！」</font><br><br></p>\n<p><font size=5>最後，1寡色水ê分類mā有講hóaⁿ，親像pe̍h-hóaⁿ，to̍h是leh講白phú-á白phú ê感覺，黃hóaⁿ，to̍h是淺淺ê黃色，hit ê黃，無到黃檸檬hit款黃gìm-gìm ê黃hiah黃，nā用畫水彩來做例，to̍h是擠1點á黃色ê水彩，koh thàu真chē水chiah去畫–出-來ê色，色薄薄–á。另外，咱tī故事內底有講–tio̍h ê紅hóaⁿ-á紅hóaⁿ，to̍h是小可á紅，粉紅á粉紅，歹勢歹勢面帶紅，ia̍h to̍h是戀愛中ê少女ê代表色。</font><br><br></p>\n<hr>\n<br>\n<font size=5>Kin-á-ji̍t lán beh siāu-kài ê gí-sû sī âng-hóaⁿ, tī lán beh siāu-kài âng-hóaⁿ chìn-chêng, lán seng lâi kóng chit jī hóaⁿ. Hóaⁿ ū bū-bū, bô chheng-chhó͘, àm-tām, àm-àm ê ì-sù. Lán Tâi-gí nā teh hêng-iông mi̍h-kiāⁿ, chhiāⁿ-chhiāⁿ ē 2 jī tha̍h chò-hóe kóng, m̄-koh kóng--khí-lâi mā chin kî-koài, 2 jī sio-tha̍h--ê, teh hêng-iông ê la̍t-chháu soah pí ko͘ 1 jī--ê khah khin, lán ē-tàng lâi pí-kàu khòaⁿ-māi--leh, chhiūⁿ-kóng o͘ kah o͘-o͘, góa to̍h kám-kak o͘-o͘ khah bô o͘ hiah nī o͘, tian-tò 3 jī kāng jī--ê tha̍h chò-hóe sī siōng kiông-tiāu--ê, kài chhù-bī ê hiān-siōng hoⁿh, m̄-koh lán tha̍h jī chīn-pōng to̍h kàu 3 jī niâ, bô hit khoán 4 jī sio-tha̍h--ê.</font>\n<br><br><p>\n\n<p><font size=5>Goe̍h hóaⁿ-hóaⁿ, sī teh kóng goe̍h-niû àm-tām, bông-lông, nā kóng thiⁿ hóaⁿ-hóaⁿ to̍h sī o͘-im o͘-im, a̍h-sī thiⁿ í-keng beh-àm beh-àm–ah án-ne, o͘-hóaⁿ, to̍h sī o͘-o͘ koh àm-àm, it-poaⁿ sī iōng tī thiⁿ-sek, lán ē-tàng kóng: “Che thiⁿ o͘-hóaⁿ-á o͘-hóaⁿ neh!”</font><br><br></p>\n<p><font size=5>Chòe-āu, 1 kóa sek-chúi ê hun-lūi mā ū kóng hóaⁿ, chhin-chhiūⁿ pe̍h-hóaⁿ, to̍h sī leh kóng pe̍h-phú-á pe̍h-phú ê kám-kak, n̂g-hóaⁿ, to̍h sī chhián-chhián ê n̂g-sek, hit ê n̂g, bô kàu n̂g lêng-bóng hit khoán n̂g-gìm-gìm ê n̂g hiah n̂g, nā iōng ōe chúi-chhái lâi chò lē, to̍h sī chek 1 tiám-á n̂g-sek ê chúi-chhái, koh thàu chin chē chúi chiah khì ōe–chhut-lâi ê sek, sek po̍h-po̍h–á. Lēng-gōa, lán tī kò͘-sū lāi-té ū kóng–tio̍h ê âng-hóaⁿ-á âng-hóaⁿ, to̍h sī sió-khóa-á âng, hún-âng-á hún-âng, pháiⁿ-sè pháiⁿ-sè bīn tài-âng, ia̍h to̍h sī loân-ài tiong ê siàu-lú ê tāi-piáu sek.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","紅幻","Âng-hóaⁿ"]},{"title":"【A郎台語小詞典】 EP. 20-Tū水/Tū-chúi","url":"/%5Bobject%20Object%5D/alongsiosutian20/","content":"<p><a href=\"https://youtu.be/rGS3vrPTx30\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/096c61b1-286b-4822-bc0d-c3b10febdb6d\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3FCjnXCSj0Shq1OsRMUieq\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/GqGQNjACDbLw488--5\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-20-t%C5%AB%E6%B0%B4-t%C5%AB-ch%C3%BAi-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000654803725\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/MDk2YzYxYjEtMjg2Yi00ODIyLWJjMGQtYzNiMTBmZWJkYjZk?sa=X&ved=0CAUQkfYCahcKEwiIj62_0v6FAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh紹介ê語詞是tū水，頭起seng咱seng來紹介chit字tū。</font><br><br></p>\n<p><font size=5>Tū有that-tiâu–leh ê意思，像講「痰sàu bē–出-來，tū tī嚨喉，人to̍h去–ah。」Che to̍h是leh講，che痰害人bē喘氣soah失去性命。Koh親像「Hit日大水真恐怖，水tū到beh chi̍t chàn樓hiah koân，goán kui家夥á lóng走去2樓等水退。」Chia to̍h是leh講水淹kah真koân。Koh像講「便nā連假，車to̍h真gâu tū tī高速公路，bē-tín-bē動。」Chit句to̍h是teh形容that車that kah真嚴重。</font><br><br></p>\n<p><font size=5>Tū，koh有另外1 ê意思，to̍h是浸入去水–ni̍h ê意思。親像「Che菜頭，皮khau-khau–leh，切ho͘ 1角1角，thang好tū鹹。」To̍h是按算beh sīⁿ菜頭–ā。「Chit尾魚á seng lia̍h去水–ni̍h tū–leh，mî-á-chài chiah beh thâi。」To̍h是leh講，beh kā魚á暫時飼tī水–ni̍h，後手chiah koh繼續處理。</font><br><br></p>\n<p><font size=5>最後，咱翻頭轉來講tū水，相信ta̍k-ke已經lóng了解是siáⁿ意思，to̍h是人去hō͘水淹去，無法度喘氣án-ne，m̄-koh tū水kám一定ē死，che to無的確，凡勢有人去ka救，運氣nā好，koh有thang食kah百二，nā beh表示chit ê人是淹–死-ê，咱ē-tàng講tū–死，nā án-ne形容是khah tàu-tah。</font><br><br></p>\n<p><font size=5>台語ê動詞kài幼路，有人講動詞是台語siāng kài歹學ê部分，nā有機會，咱chiah koh做夥來研究。</font><br><br></p>\n<hr>\n<br>\n<font size=5>Kin-á-ji̍t lán beh siāu-kài ê gí-sû sī tū-chúi, thâu-khí-seng lán seng lâi siāu-kài chit jī tū.</font>\n<br><br><p>\n\n<p><font size=5>Tū ū that-tiâu–leh ê ì-sù, chhiūⁿ kóng “Thâm sàu bē–chhut-lâi, tū tī nâ-âu, lâng to̍h khì–ah.” Che to̍h sī leh kóng, che thâm hāi-lâng bē chhoán-khùi soah sit-khì sìⁿ-miā. Koh chhin-chhiūⁿ “Hit ji̍t tōa-chúi chin khióng-pò͘, chúi tū kàu beh chi̍t chàn lâu hiah koân, goán kui-ke-hóe-á lóng cháu-khì 2 lâu tán chúi thè.” Chia to̍h sī leh kóng chúi im kah chin koân. Koh chhiūⁿ kóng “Piān nā liân-ká, chhia to̍h chin gâu tū tī ko-sok kong-lō͘, bē-tín-bē-tāng.” Chit kù to̍h sī teh hêng-iông that-chhia that kah chin giâm-tiōng.</font><br><br></p>\n<p><font size=5>Tū, koh ū lēng-gōa 1 ê ì-sù, to̍h sī chìm ji̍p-khì chúi–ni̍h ê ì-sù. Chhin-chhiūⁿ “Che chhài-thâu, phôe khau-khau–leh, chhiat ho͘ 1 kak 1 kak, thang hó tū kiâm.” To̍h sī àn-sǹg beh sīⁿ chhài-thâu–ā. “Chit bóe hî-á seng lia̍h khì chúi–ni̍h tū–leh, mî-á-chài chiah beh thâi.” To̍h sī leh kóng, beh kā hî-á chiām-sî chhī tī chúi–ni̍h, āu-chhiú chiah koh kè-sio̍k chhú-lí.</font><br><br></p>\n<p><font size=5>Chòe-āu, lán hoan-thâu tńg-lâi kóng tū-chúi, siong-sìn ta̍k-ke í-keng lóng liáu-kái sī sáⁿ ì-sù, to̍h sī lâng khì hō͘ chúi im khì, bô-hoat-tō͘ chhoán-khùi án-ne, m̄-koh tū-chúi kám it-tēng ē sí, che to bô-tek-khak, hoān-sè ū lâng khì ka kiù, ūn-khì nā hó, koh ū thang chia̍h kah pah jī, nā beh piáu-sī chit ê lâng sī im–sí-ê, lán ē-tàng kóng tū–sí, nā án-ne hêng-iông sī khah tàu-tah. </font><br><br></p>\n<p><font size=5>Tâi-gí ê tōng-sû kài iù-lō͘, ū lâng kóng tōng-sû sī Tâi-gí siāng kài pháiⁿ o̍h ê pō͘-hūn, nā ū ki-hōe, lán chiah koh chò-hóe lâi gián-kiù.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Tū水","Tū-chúi"]},{"title":"【A郎台語小詞典】 EP. 21-上/Chiūⁿ","url":"/%5Bobject%20Object%5D/alongsiosutian21/","content":"<p><a href=\"https://youtu.be/jDCFejHb0Mo\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/c0290159-6a09-4fd7-9d92-665d53b29ee3\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4i43jMh11ZzEYBWKLSDtDY\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Wp5Oi4qC_0XGNAvYIH\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-21-%E4%B8%8A-chi%C5%AB%E2%81%BF-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000655257432\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/YzAyOTAxNTktNmEwOS00ZmQ3LTlkOTItNjY1ZDUzYjI5ZWUz?sa=X&ved=0CAUQkfYCahcKEwiImZL1q66GAxUAAAAAHQAAAAAQCg\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱來beh紹介chiūⁿ chit ê動詞，chit字chiūⁿ，咱tiāⁿ-tio̍h真四常teh用，意思mā真chē，chit遍咱專門ka整理–出-來，分享hō͘ ta̍k-ê做參考。</font><br><br></p>\n<p><font size=5>頭起seng，tī咱故事內底講ê chiūⁿ船，to̍h是peh khí-lih船頂ê意思。Chiūⁿ車、chiūⁿ kiā、chiūⁿ樓、chiūⁿ眠床、chiūⁿ台演講，lóng是kāng款ê用法。</font><br><br></p>\n<p><font size=5>Chiūⁿ，mā有去1 ê所在ê意思，像講chiūⁿ街、chiūⁿ工、chiūⁿ官府等等lóng是，chiūⁿ路to̍h是講beh出發，beh起行–ah，chiūⁿ山頭一般m̄是去peh山ŏ͘，是beh kā亡者kng去山頂tâi，tùi台語iáu-bē hiah熟手ê朋友ài細jī，nā無ē去hông笑。</font><br><br></p>\n<p><font size=5>Koh 1種是登記、記錄ê意思，chiūⁿ賬，to̍h是ài kā siàu記入去siàu簿á–ni̍h，the̍h 1 ê例來講，「Chăng A明the̍h肥料錢來，你kám有寫–起-來？」「無neh，chăng to̍h無閒kah霧sà-sà，iáu koh好你有kā我問！」「無要緊，ē記chit ài chiūⁿ簿ŏ͘！」 Kāng款ê用法koh有chiūⁿ紙、chiūⁿ冊。</font><br><br></p>\n<p><font size=5>Chiūⁿ千，to̍h是超過1000，「我食chit ê頭路已經chiūⁿ 2 tang–a，m̄-koh lóng無kă調薪水，想–tio̍h to̍h怨chheh。」Án-ne，凡勢tio̍h ài去chhōe看有待遇khah好ê公司–無。Koh有1句俗語：「Chiūⁿ siap to̍h bē liap！」Mā kāng款是超過ê意思。</font><br><br></p>\n<p><font size=5>Chiūⁿ身是講神明、邪靈來óa tī seng-khu頂，nā是chiūⁿ童，一般是leh講神明來óa，m̄是邪靈，mā有人是講chiūⁿ乩、起童。</font><br><br></p>\n<p><font size=5>Chiūⁿ目是看tio̍h ē kah意，chiūⁿ手是leh講khang-khòe a̍h是技術已經ē-tàng出師，學kah真gâu–ā，掌握kah真好án-ne，chiūⁿ-kioh kah chiūⁿ手，差不多是kāng意思。M̄-koh chiūⁿ手koh有另外1種意思，to̍h是the̍h tī手–ni̍h，像講，「Mi̍h-kiāⁿ chiūⁿ手，咱beh出發–ah。」「你che尾款，to̍h等kah伊khang-khòe lóng收soah，chiah thang hō͘–伊，nā無伊錢nā chiūⁿ手，凡勢ē hō͘你jiok無人。」</font><br><br></p>\n<hr>\n<br>\n<font size=5>Kin-á-ji̍t lán beh lâi siāu-kài chiūⁿ chit ê tōng-sû, chit jī chiūⁿ, lán tiāⁿ-tio̍h chin sù-siông teh ēng, ì-sù mā chin chē, chit piàn lán choan-bûn ka chéng-lí--chhut-lâi, hun-hióng hō͘ ta̍k-ê chò chham-khó.</font>\n<br><br><p>\n\n<p><font size=5>Thâu-khí-seng, tī lán kò͘-sū lāi-té kóng ê chiūⁿ chûn, to̍h sī peh khí-lih chûn-téng ê ì-sù. Chiūⁿ chhia, chiūⁿ kiā, chiūⁿ lâu, chiūⁿ bîn-chhn̂g, chiūⁿ tâi ián-káng, lóng sī kāng-khoán ê iōng hoat.</font><br><br></p>\n<p><font size=5>Chiūⁿ, mā ū khì 1 ê só͘-chāi ê ì-sù, chhiūⁿ kóng chiūⁿ ke, chiūⁿ kang, chiūⁿ koaⁿ-hú téng-téng lóng sī, chiūⁿ lō͘ to̍h sī kóng beh chhut-hoat, beh khí-kiâⁿ–ah, chiūⁿ soaⁿ-thâu it-poaⁿ m̄ sī khì peh soaⁿ ŏ͘, sī beh kā bông-chiá kng khì soaⁿ-téng tâi, tùi Tâi-gí iáu-bōe hiah se̍k-chhiú ê pêng-iú ài sè-jī, nā bô ē khì hông chhiò.</font><br><br></p>\n<p><font size=5>Koh 1 chióng sī teng-kì, kì-lo̍k ê ì-sù, chiūⁿ-siàu, to̍h sī ài kā siàu kì ji̍p-khì siàu-phō͘-á–ni̍h, the̍h 1 ê lē lâi kóng, “Chăng A-bêng the̍h pûi-liāu chîⁿ lâi, lí kám ū siá–khí-lâi?” “Bô neh, chăng to̍h bô-êng kah bū-sà-sà, iáu koh hó lí ū kā góa mn̄g!” “Bô-iàu-kín, ē kì chit ài chiūⁿ-phō͘ ŏ͘!” Kāng-khoán ê iōng-hoat koh ū chiūⁿ chóa, chiūⁿ chheh.</font><br><br></p>\n<p><font size=5>Chiūⁿ chheng, to̍h sī chhiau-kòe 1000, “Góa chia̍h chit ê thâu-lō͘ í-keng chiūⁿ 2 tang–a, m̄-koh lóng bô kă tiâu sin-súi, siūⁿ–tio̍h to̍h oàn-chheh.” Án-ne, hoān-sè tio̍h ài khì chhōe khòaⁿ ū thāi-gū khah hó ê kong-si–bô. Koh ū 1 kù sio̍k-gí: “Chiūⁿ siap to̍h bē liap!” Mā kāng-khoán sī chhiau-kòe ê ì-sù.</font><br><br></p>\n<p><font size=5>Chiūⁿ-sin sī kóng sîn-bêng, siâ-lêng lâi óa tī seng-khu téng, nā sī chiūⁿ-tâng, it-poaⁿ sī leh kóng sîn-bêng lâi óa, m̄ sī siâ-lêng, mā ū lâng sī kóng chiūⁿ-ki, khí-tâng.</font><br><br></p>\n<p><font size=5>Chiūⁿ-ba̍k sī khòaⁿ tio̍h ē kah-ì, chiūⁿ-chhiú sī leh kóng khang-khòe a̍h-sī ki-su̍t í-keng ē-tàng chhut-sai, o̍h kah chin gâu–ā, chiáng-ak kah chin hó án-ne, chiūⁿ-kioh kah chiūⁿ-chhiú, chha-put-to kāng ì-sù. M̄-koh chiūⁿ-chhiú koh ū lēng-gōa 1 chióng ì-sù, to̍h sī the̍h tī chhiú–ni̍h, chhiūⁿ kóng, “Mi̍h-kiāⁿ chiūⁿ-chhiú, lán beh chhut-hoat–ah.” “Lí che bóe-khoán, to̍h tán kah i khang-khòe lóng siu-soah, chiah thang hō͘–i, nā bô i chîⁿ nā chiūⁿ-chhiú, hoān-sè ē hō͘ lí jiok bô lâng.”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","上","Chiūⁿ"]},{"title":"【A郎台語小詞典】 EP. 22-箍/Kho͘","url":"/%5Bobject%20Object%5D/alongsiosutian22/","content":"<p><a href=\"https://youtu.be/tJduYr1U-_s\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/66ec7b3a-e146-49ed-8fa1-fcf1a0133c9c\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/2mY1fkKmXEFudn3DXOnwJn\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/8kpspGKePrdujdKCKC\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-22-%E7%AE%8D-kho-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000655547813\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/NjZlYzdiM2EtZTE0Ni00OWVkLThmYTEtZmNmMWEwMTMzYzlj?sa=X&ved=0CAUQkfYCahcKEwjQn5-w8bCGAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來紹介chit字thòaⁿ，thòaⁿ ê概念to̍h是ùi 1點散–開。比論講，咱kā墨汁滴1滴tī紙面頂，墨汁ē hō͘紙suh–入-去，koh來，hit ê墨jiah to̍h ē jú tò͘ jú大jiah，一直到紙kā墨汁suh飽為止，lóng koh ē繼續變大，m̄是tú滴–落-來hiah細點，che to̍h是thòaⁿ。Nā開始thòaⁿ，to̍h是影響ê範圍ē jú來jú大，jú來jú遠。</font><br><br></p>\n<p><font size=5>Só͘-pái，chit字thòaⁿ，咱ē-tàng使用tī真chē所在，像講病，「伊he歹mih-á已經tùi肺部thòaⁿ去腦–ah，時間無chhun jōa chē，lín nā有siáⁿ-mih iáu-bē處理–ê，to̍h m̄-thang拖–a。」Mā有講：「Che疫情jú thòaⁿ jú嚴重，咱ta̍k-ke to̍h趕緊chhōe時間去chù預防siā，án-ne khah安心–lah。」Mā ē-tàng講植物，「Che籐á你看–tio̍h nā無緊ka bán–起-來，liam-mi to̍h thòaⁿ kah kui ê籬笆lóng是–ā！」Mā ē-tàng講火：「Che火teh thòaⁿ kài緊，ài緊去叫人來tàu phah火！」</font><br><br></p>\n<p><font size=5>Koh另外1種，to̍h是leh講性命產生新ê後代，che to̍h是生thòaⁿ，人生kiáⁿ，蟲thòaⁿ卵，種子puh芽，kin蕉吐kiáⁿ，lóng是thòaⁿ ê概念。咱ē-tàng講：「番薯真gâu thòaⁿ，tiâu土to̍h ē活！」咱nā beh種番薯，the̍h番薯籐，chhìn-chhái póe kóa土ka am–leh，ak水，伊to̍h ē活–ah，咱有1句俗語應該mā kài chē人bat聽–過：「番薯m̄驚落土爛，只求枝葉代代thòaⁿ。」Só͘-pái，咱主持人有講tio̍h「咱ê母語chiah ē代代thòaⁿ」，to̍h是咱ê母語ē-tàng一直活–leh，一直流傳–落-去ê意思。</font><br><br></p>\n<hr>\n<br>\n<font size=5>Kin-á-ji̍t lán beh lâi siāu-kài chit jī thòaⁿ, thòaⁿ ê khài-liām to̍h sī ùi 1 tiám sòaⁿ--khui. Pí-lūn kóng, lán kā ba̍k-chiap tih 1 tih tī chóa bīn-téng, ba̍k-chiap ē hō͘ chóa suh--ji̍p-khì, koh lâi, hit ê ba̍k jiah to̍h ē jú tò͘ jú tōa jiah, it-ti̍t kàu chóa kā ba̍k-chiap suh pá ûi-chí, lóng koh ē kè-sio̍k piàn tōa, m̄ sī tú tih--lo̍h-lâi hiah sè tiám, che to̍h sī thòaⁿ. Nā khai-sí thòaⁿ, to̍h sī éng-hióng ê hoān-ûi ē jú lâi jú tōa, jú lâi jú hn̄g.</font>\n<br><br><p>\n\n<p><font size=5>Só͘-pái, chit jī thòaⁿ, lán ē-tàng sú-iōng tī chin chē só͘-chāi, chhiūⁿ-kóng pēⁿ, “I he pháiⁿ-mih-á í-keng tùi hì-pō͘ thòaⁿ khì náu–ah, sî-kan bô chhun jōa chē, lín nā ū siáⁿ-mih iáu-bē chhú-lí–ê, to̍h m̄-thang thoa–a.” Mā ū kóng: “Che e̍k-chêng jú thòaⁿ jú giâm-tiōng, lán ta̍k-ke to̍h kóaⁿ-kín chhōe sî-kan khì chù ī-hông siā, án-ne khah an-sim–lah.” “Mā ē-tàng kóng si̍t-bu̍t, “Che tîn-á lí khòaⁿ–tio̍h nā bô kín ka bán–khí-lâi, liam-mi to̍h thòaⁿ kah kui ê lî-pa lóng sī–ā!” Mā ē-tàng kóng hóe: “Che hóe teh thòaⁿ kài kín, ài kín khì kiò lâng lâi tàu phah hóe!”</font><br><br></p>\n<p><font size=5>Koh lēng-gōa 1 chióng, to̍h sī leh kóng sìⁿ-miā sán-seng sin ê hiō-tāi, che to̍h sī seⁿ-thòaⁿ, lâng seⁿ kiáⁿ, thâng thòaⁿ nn̄g, chéng-chí puh gê, kin-chio thò͘ kiáⁿ, lóng sī thòaⁿ ê khài-liām. Lán ē-tàng kóng: “Han-chî chin gâu thòaⁿ, tiâu thô͘ to̍h ē oa̍h!” Lán nā beh chèng han-chî, the̍h han-chî-tîn, chhìn-chhái póe kóa thô͘ ka am–leh, ak-chúi, i to̍h ē oa̍h–ah, lán ū 1 kù sio̍k-gí èng-kai mā kài chē lâng bat thiaⁿ–kòe: “Han-chî m̄-kiaⁿ lo̍h-thô͘ nōa, chí kiû ki-hio̍h tāi-tāi thòaⁿ.” Só͘-pái, lán chú-chhî-jîn ū kóng tio̍h “Lán ê bó-gí chiah ē tāi-tāi thòaⁿ”, to̍h sī lán ê bó-gí ē-tàng it-ti̍t oa̍h–leh, it-ti̍t liû-thoân–lo̍h-khì ê ì-sù.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","箍","Kho͘"]},{"title":"【A郎台語小詞典】 EP. 23-Chhek","url":"/%5Bobject%20Object%5D/alongsiosutian23/","content":"<p><a href=\"https://youtu.be/JN0SCbPL4z0\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/8b60e7d1-46bf-497e-a9e9-1dd2549d1ea2\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1ZZ5bGSPEgwPE7ghJ436Dt\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/OrtinakCh-LTH60uAs\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-23-chhek-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000655997283\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/OGI2MGU3ZDEtNDZiZi00OTdlLWE5ZTktMWRkMjU0OWQxZWEy?sa=X&ved=0CAUQkfYCahcKEwjQn5-w8bCGAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來稽考chit字chhek，其實chit字chhek咱tiāⁿ leh用ê意思有幾lo̍h ê，咱seng來解說tī故事內底所講ê「歹勢chhek人ê意」，tī故事內底是leh講人真熱情、真好意beh kā咱chio、kā咱邀請，咱歹勢講m̄，無ài拒絕án-ne。簡單講to̍h是咱無ài kâng反對。Mā ē-tàng用tī khah無kâng ê情境，比論講對方是地位比你khah koân ê人，咱nā ka反對，恐驚á對咱未來ê發展khah不利，咱mā ē-tàng講「無ài chhek伊ê意」。提供1 ê例來hō͘ ta̍k-ke參考，「Chhek tio̍h伊ê意，你以後日子to̍h歹過–ah。」</font><br><br></p>\n<p><font size=5>「咱chhek 1 ê時間來lim咖啡？」Che to̍h無kâng–ā，chia是chhōe、安排1 ê時間，2 ê人ài去hōe，chhiâu、調整出1 ê互相lóng ē-tàng接受ê時間。參詳tāi-chì mā ē-tàng chhek，用lē來解說khah緊：「Lín 2 ê先chhek ho͘好勢，咱chiah繼續講，無，我實在m̄知beh聽siáng ê。」坐椅á mā ē-tàng chhek，像講本底tī餐廳食飯，ta̍k-ke lóng已經坐tiāⁿ，tú好1 ê朋友koh chhōa伴來，坐位ài sió調整–1-ē，chit chūn，咱to̍h ē-tàng án-ne講：「Ta̍k-ke sió chhek–1-ē，chhiâu 2 ê位hō͘ in坐。」</font><br><br></p>\n<p><font size=5>最後，咱beh講chhek mā有犯tio̍h禁忌ê意思，像講chhek衰、phah chhek衰，to̍h是leh講人去做1 kóa hō͘人感覺ē衰、歹吉兆ê tāi-chì，m̄-nā是做，講–ê mā算在內。「人teh辦喜事，你mài tī hia kā我phah-chhek衰haⁿh！」Koh提供1塊詞hō͘ ta̍k-ke做參考：「你án-ne歹tāi-chì做hiah chē，lóng m̄-kiaⁿ ē chhek歲壽o͘h！」Chit ê chhek歲壽，to̍h是講壽命ē變少，m̄-koh kám有影做歹ē chhek歲壽？凡勢mā無的確–lah！新聞tiāⁿ leh報1 kóa有名ê人過身–a，咱kám m̄是tiāⁿ leh thuh臭講：「Chit kho͘ nah有才調活hiah久！」</font><br><br></p>\n<hr>\n<br>\n<font size=5>Kin-á-ji̍t lán beh lâi khe-khó chit jī chhek, kî-si̍t chit jī chhek lán tiāⁿ leh iōng ê ì-sù ū kúi-lo̍h ê, lán seng lâi kái-soeh tī kò͘-sū lāi-té só͘-kóng ê “Pháiⁿ-sè chhek lâng ê ì”, tī kò͘-sū lāi-té sī leh kóng lâng chin jia̍t-chêng, chin hó-ì beh kā lán chio, kā lán iau-chhiáⁿ, lán pháiⁿ-sè kóng m̄, bô ài kī-choa̍t án-ne. Kán-tan kóng to̍h sī lán bô ài kâng hoán-tùi. Mā ē-tàng iōng tī khah bô kâng ê chêng-kéng, pí-lūn kóng tùi-hong sī tē-ūi pí lí khah koân ê lâng, lán nā ka hoán-tùi, khióng-kiaⁿ-á tùi lán bī-lâi ê hoat-tián khah put-lī, lán mā ē-tàng kóng “Bô ài chhek i ê ì”. Thê-kiong 1 ê lē lâi hō͘ ta̍k-ke chham-khó, “Chhek tio̍h i ê ì, lí í-āu ji̍t-chí to̍h pháiⁿ-kòe--ah.”</font>\n<br><br><p>\n\n<p><font size=5>“Lán chhek 1 ê sî-kan lâi lim ka-pi?” Che to̍h bô kâng–ā, chia sī chhōe, an-pâi 1 ê sî-kan, 2 ê lâng ài khì hōe, chhiâu, tiâu-chéng chhut 1 ê hō͘-siōng lóng ē-tàng chiap-siū ê sî-kan. Chham-siông tāi-chì mā ē-tàng chhek, iōng lē lâi kái-soeh khah kín: “Lín 2 ê seng chhek ho͘ hó-sè, lán chiah kè-sio̍k kóng, bô, góa si̍t-chāi m̄ chai beh thiaⁿ siáng ê.” Chē í-á mā ē-tàng chhek, chhiūⁿ kóng pún-té tī chhan-thiaⁿ chia̍h-pn̄g, ta̍k-ke lóng í-keng chē tiāⁿ, tú-hó 1 ê pêng-iú koh chhōa phōaⁿ lâi, chē-ūi ài sió tiâu-chéng–1-ē, chit chūn, lán to̍h ē-tàng án-ne kóng: “Ta̍k-ke sió chhek–1-ē, chhiâu 2 ê ūi hō͘ in chē.”</font><br><br></p>\n<p><font size=5>Chòe-āu, lán beh kóng chhek mā ū hoān tio̍h kìm-khī ê ì-sù, chhiūⁿ kóng chhek-soe, phah-chhek-soe, to̍h sī leh kóng lâng khì chò 1 kóa hō͘ lâng kám-kak ē soe, pháiⁿ kiat-tiāu ê tāi-chì, m̄-nā sī chò, kóng–ê mā sǹg chāi lāi. “Lâng teh pān hí-sū, lí mài tī hia kā góa phah-chhek-soe haⁿh!” Koh thê-kiong 1 tè sû hō͘ ta̍k-ke chò chham-khó: “Lí án-ne pháiⁿ tāi-chì chò hiah chē, lóng m̄-kiaⁿ  ē chhek hòe-siū o͘h!” Chit ê chhek hòe-siū ,to̍h sī kóng siū-bēng ē piàn chió, m̄-koh kám ū iáⁿ chò pháiⁿ ē chhek hòe-siū? Hoān-sè mā bô-tek-khak–lah! Sin-bûn tiāⁿ leh pò 1 kóa ū miâ ê lâng kòe-sin–a, lán kám m̄ sī tiāⁿ leh thuh-chhàu kóng: “Chit kho͘ nah ū châi-tiāu oa̍h hiah kú!” </font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Chhek"]},{"title":"【A郎台語小詞典】 EP. 24-Thòaⁿ","url":"/%5Bobject%20Object%5D/alongsiosutian24/","content":"<p><a href=\"https://youtu.be/3exBDZ3NRrs\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/7bb0adcf-fd68-4211-9823-c9bae6ae6f56\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/4jVIZKGtD2E2VYNQqornYU\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/DZzwQLAdDLbEjhB56x\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-24-th%C3%B2a%E2%81%BF-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000656262815\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/N2JiMGFkY2YtZmQ2OC00MjExLTk4MjMtYzliYWU2YWU2ZjU2?sa=X&ved=0CAUQkfYCahcKEwjQn5-w8bCGAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來紹介chit字thòaⁿ，thòaⁿ ê概念to̍h是ùi 1點散–開。比論講，咱kā墨汁滴1滴tī紙面頂，墨汁ē hō͘紙suh–入-去，koh來，hit ê墨jiah to̍h ē jú tò͘ jú大jiah，一直到紙kā墨汁suh飽為止，lóng koh ē繼續變大，m̄是tú滴–落-來hiah細點，che to̍h是thòaⁿ。Nā開始thòaⁿ，to̍h是影響ê範圍ē jú來jú大，jú來jú遠。</font><br><br></p>\n<p><font size=5>Só͘-pái，chit字thòaⁿ，咱ē-tàng使用tī真chē所在，像講病，「伊he歹mih-á已經tùi肺部thòaⁿ去腦–ah，時間無chhun jōa chē，lín nā有siáⁿ-mih iáu-bē處理–ê，to̍h m̄-thang拖–a。」Mā有講：「Che疫情jú thòaⁿ jú嚴重，咱ta̍k-ke to̍h趕緊chhōe時間去chù預防siā，án-ne khah安心–lah。」Mā ē-tàng講植物，「Che籐á你看–tio̍h nā無緊ka bán–起-來，liam-mi to̍h thòaⁿ kah kui ê籬笆lóng是–ā！」Mā ē-tàng講火：「Che火teh thòaⁿ kài緊，ài緊去叫人來tàu phah火！」</font><br><br></p>\n<p><font size=5>Koh另外1種，to̍h是leh講性命產生新ê後代，che to̍h是生thòaⁿ，人生kiáⁿ，蟲thòaⁿ卵，種子puh芽，kin蕉吐kiáⁿ，lóng是thòaⁿ ê概念。咱ē-tàng講：「番薯真gâu thòaⁿ，tiâu土to̍h ē活！」咱nā beh種番薯，the̍h番薯籐，chhìn-chhái póe kóa土ka am–leh，ak水，伊to̍h ē活–ah，咱有1句俗語應該mā kài chē人bat聽–過：「番薯m̄驚落土爛，只求枝葉代代thòaⁿ。」Só͘-pái，咱主持人有講tio̍h「咱ê母語chiah ē代代thòaⁿ」，to̍h是咱ê母語ē-tàng一直活–leh，一直流傳–落-去ê意思。</font><br><br></p>\n<hr>\n<br>\n<font size=5>Kin-á-ji̍t lán beh lâi siāu-kài chit jī thòaⁿ, thòaⁿ ê khài-liām to̍h sī ùi 1 tiám sòaⁿ--khui. Pí-lūn kóng, lán kā ba̍k-chiap tih 1 tih tī chóa bīn-téng, ba̍k-chiap ē hō͘ chóa suh--ji̍p-khì, koh lâi, hit ê ba̍k jiah to̍h ē jú tò͘ jú tōa jiah, it-ti̍t kàu chóa kā ba̍k-chiap suh pá ûi-chí, lóng koh ē kè-sio̍k piàn tōa, m̄ sī tú tih--lo̍h-lâi hiah sè tiám, che to̍h sī thòaⁿ. Nā khai-sí thòaⁿ, to̍h sī éng-hióng ê hoān-ûi ē jú lâi jú tōa, jú lâi jú hn̄g.</font>\n<br><br><p>\n\n<p><font size=5>Só͘-pái, chit jī thòaⁿ, lán ē-tàng sú-iōng tī chin chē só͘-chāi, chhiūⁿ-kóng pēⁿ, “I he pháiⁿ-mih-á í-keng tùi hì-pō͘ thòaⁿ khì náu–ah, sî-kan bô chhun jōa chē, lín nā ū siáⁿ-mih iáu-bē chhú-lí–ê, to̍h m̄-thang thoa–a.” Mā ū kóng: “Che e̍k-chêng jú thòaⁿ jú giâm-tiōng, lán ta̍k-ke to̍h kóaⁿ-kín chhōe sî-kan khì chù ī-hông siā, án-ne khah an-sim–lah.” “Mā ē-tàng kóng si̍t-bu̍t, “Che tîn-á lí khòaⁿ–tio̍h nā bô kín ka bán–khí-lâi, liam-mi to̍h thòaⁿ kah kui ê lî-pa lóng sī–ā!” Mā ē-tàng kóng hóe: “Che hóe teh thòaⁿ kài kín, ài kín khì kiò lâng lâi tàu phah hóe!”</font><br><br></p>\n<p><font size=5>Koh lēng-gōa 1 chióng, to̍h sī leh kóng sìⁿ-miā sán-seng sin ê hiō-tāi, che to̍h sī seⁿ-thòaⁿ, lâng seⁿ kiáⁿ, thâng thòaⁿ nn̄g, chéng-chí puh gê, kin-chio thò͘ kiáⁿ, lóng sī thòaⁿ ê khài-liām. Lán ē-tàng kóng: “Han-chî chin gâu thòaⁿ, tiâu thô͘ to̍h ē oa̍h!” Lán nā beh chèng han-chî, the̍h han-chî-tîn, chhìn-chhái póe kóa thô͘ ka am–leh, ak-chúi, i to̍h ē oa̍h–ah, lán ū 1 kù sio̍k-gí èng-kai mā kài chē lâng bat thiaⁿ–kòe: “Han-chî m̄-kiaⁿ lo̍h-thô͘ nōa, chí kiû ki-hio̍h tāi-tāi thòaⁿ.” Só͘-pái, lán chú-chhî-jîn ū kóng tio̍h “Lán ê bó-gí chiah ē tāi-tāi thòaⁿ”, to̍h sī lán ê bó-gí ē-tàng it-ti̍t oa̍h–leh, it-ti̍t liû-thoân–lo̍h-khì ê ì-sù.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Thòaⁿ"]},{"title":"【A郎台語小詞典】 EP. 25-拆分明/Thiah hun-bêng","url":"/%5Bobject%20Object%5D/alongsiosutian25/","content":"<p><a href=\"https://youtu.be/1JBCIUGQfK8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ac68f161-9a36-44ac-a4da-c5d76b509505\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3MMzdRSLMqR4EesULJHGt8\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/Gr_DTEqgUEdM-fN4_m\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-25-%E6%8B%86%E5%88%86%E6%98%8E-thiah-hun-b%C3%AAng-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000656728150\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/YWM2OGYxNjEtOWEzNi00NGFjLWE0ZGEtYzVkNzZiNTA5NTA1?sa=X&ved=0CAUQkfYCahcKEwioqJeT9LCGAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日beh hâm ta̍k-ke做夥來研究ê語詞是「拆分明」，chit塊詞ê意思to̍h是講ho͘清楚，講ho͘明，講hō͘別人ē-tàng了解。拆明、拆白、開拆mā是kāng意思。Kan-na孤1字mā ē-sái，「你to̍h kā tāi-chì拆hō͘伊聽，mài hō͘伊誤解，m̄-thang留1 ê屎尾，時到to̍h歹póe會。」</font><br><br></p>\n<p><font size=5>Sòa–lòe，咱koh繼續來講chit字拆，拆mā有liah ê意思，kā伊liah–破，liah開，「你去拆1張日誌紙來，chū tī桌á頂，thang好phùi魚刺。」Goán chêng細漢lóng講日誌，無講la̍h日。拆破面是leh講siang方面歹面sio看，m̄是真正kā面拆kah流血流滴ŏ͘。</font><br><br></p>\n<p><font size=5>Koh講1 ê我細漢tiāⁿ leh hông mē ê拆厝，拆厝to̍h是kui間厝拆了了，看是beh têng起a̍h是beh做其他ê用途。拆船、拆門窗、拆厝頂、拆籬笆，便nā無ài–ê lóng ē-tàng拆。Gín-á時，nā hâm goán小弟kui厝間kho̍k-kho̍k chông，phin-phin-phiang-phiang pin-pin-piàng-piàng，to̍h ē去hông mē講：「Lín是leh拆厝–o͘h！」</font><br><br></p>\n<p><font size=5>拆藥á，to̍h是the̍h先生開ê藥單，去藥房買藥á，拆股，to̍h是kā本底合做夥ê股份拆分開，無koh繼續合作，拆車票to̍h是去買車票，éng過ê車票是kui本–ê，你nā去ka買票，伊ē拆1張hō͘–你，時代進步，車票mā tòe leh進步，現此時ê車票，nā m̄是用印–ê to̍h是顯示tī手機á，已經無拆chit ê動作，m̄-koh買車票ûn-ná有人講拆票、拆車票、拆車單，tī chia，mā補充hō͘ ta̍k-ke了解。</font><br><br></p>\n<hr>\n<br>\n<font size=5>Kin-á-ji̍t beh hâm ta̍k-ke chò-hóe lâi gián-kiù ê gí-sû sī “thiah-hun-bêng”, chit tè sû ê ì-sù to̍h sī kóng ho͘ chheng-chhó, kóng ho͘ bêng, kóng hō͘ pa̍t-lâng ē-tàng liáu-kái. Thiah-bêng, thiah-pe̍h, khui-thiah mā sī kāng ì-sù. Kan-na ko͘ 1 jī mā ē-sái, “Lí to̍h kā tāi-chì thiah hō͘ i thiaⁿ, mài hō͘ i gō͘-kái, m̄-thang lâu 1 ê sái-bóe, sî-kàu to̍h pháiⁿ póe-hōe.”</font>\n<br><br><p>\n\n<p><font size=5>Sòa–lòe, lán koh kè-sio̍k lâi kóng chit jī thiah, thiah mā ū liah ê ì-sù, kā i liah–phòa, liah-khui, “Lí khì thiah 1 tiuⁿ ji̍t-chì chóa lâi, chū tī toh-á téng, thang hó phùi hî-chhì.” Goán chêng sè-hàn lóng kóng ji̍t-chì, bô kóng la̍h-ji̍t. Thiah-phòa-bīn sī leh kóng siang hong-bīn pháiⁿ-bīn sio-khòaⁿ, m̄-sī chin-chiàⁿ kā bīn thiah kah lâu-hoeh-lâu-tih ŏ͘.</font><br><br></p>\n<p><font size=5>Koh kóng 1 ê góa sè-hàn tiāⁿ leh hông mē ê thiah-chhù, thiah-chhù to̍h sī kui keng chhù thiah liáu-liáu, khòaⁿ sī beh têng khí a̍h sī beh chò kî-thaⁿ ê iōng-tô͘. Thiah chûn, thiah mn̂g-thang, thiah chhù-téng, thiah lî-pa, piān nā bô ài–ê lóng ē-tàng thiah. Gín-á sî, nā hâm goán sió-tī kui chhù-keng kho̍k-kho̍k chông, phin-phin-phiang-phiang pin-pin-piàng-piàng, to̍h ē khì hông mē kóng: “Lín sī leh thiah-chhù–o͘h!”</font><br><br></p>\n<p><font size=5>Thiah io̍h-á, to̍h sī the̍h sian-seⁿ khui ê io̍h-toaⁿ, khì io̍h-pâng bé io̍h-á, thiah-kó͘, to̍h sī kā pún-té ha̍p chò-hóe ê kó͘-hūn thiah hun-khui, bô koh kè-sio̍k ha̍p-chok, thiah chhia-phiò to̍h sī khì bé chhia-phiò, éng-kòe ê chhia-phiò sī kui pún–ê, lí nā khì ka bé phiò, i ē thiah 1 tiuⁿ hō͘–lí, sî-tāi chìn-pō͘, chhia-phiò mā tòe leh chìn-pō͘, hiān-chhú-sî ê chhia-phiò, nā m̄ sī iōng ìn–ê to̍h sī hián-sī tī chhiú-ki-á, í-keng bô thiah chit ê tōng-chok, m̄-koh bé chhia-phiò ûn-ná ū lâng kóng thiah-phiò, thiah chhia-phiò, thiah chhia-toaⁿ, tī chia, mā pó͘-chhiong hō͘ ta̍k-ke liáu-kái.</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","拆分明","Thiah hun-bêng"]},{"title":"【台語講怪奇】 EP01-Atlantis","url":"/%5Bobject%20Object%5D/kongkoaiki01/","content":"<p><a href=\"https://youtu.be/khv6XfLitHY\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/9270caf3-dfea-45c9-adff-ee478031b913\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/7CRHOaF8VzmbhZ2RxPwsUw\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/CkLk-mXbiQIbBxI-Fz\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep01-atlantis-t%C3%A2i-g%C3%AD-k%C3%B3ng-ko%C3%A0i-k%C3%AE-atlantis/id1730745763?i=1000657280498\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/OTI3MGNhZjMtZGZlYS00NWM5LWFkZmYtZWU0NzgwMzFiOTEz?sa=X&ved=0CAUQkfYCahcKEwiYlOiXkMeGAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>Ta̍k家好，我是Chiá-siông，我是Niau-tāu。</font><br><br></p>\n<p><font size=5>咱chit ê節目是用台語來kā ta̍k家介紹chit ê世界上，chiâⁿ chōe奇奇怪怪ê代誌。</font><br><br></p>\n<p><font size=5>用台語來表現，ǹg望ta̍k家聽liáu會感覺趣味。</font><br><br></p>\n<p><font size=5>今á日頭一集，lán要紹介ê是chiok有名ê hit ê大陸。</font><br><br></p>\n<p><font size=5>Hăⁿ？Beh介紹中國？</font><br><br></p>\n<p><font size=5>M̄是，chit ê大陸是正經ê大陸，你一定bat聽–過-ê「Atlantis」。</font><br><br></p>\n<p><font size=5>Ĕ，che我真正有聽過nē，to̍h是hit ê沉lŏe海–ni̍h無去ê hit–ê。</font><br><br></p>\n<p><font size=5>Tio̍h，chit ê Atlantis大陸，是2400年前hit ê chiok有名ê Plato講–ê。</font><br><br></p>\n<p><font size=5>Ŏ͘？Kám講伊親目睭看–過？</font><br><br></p>\n<p><font size=5>無–lah，伊mā是聽人講–ê，聽講hoⁿh chit ê Atlantis軍隊chiok強，資源豐富，科技蓋先進。</font><br><br></p>\n<p><font size=5>聽–起-來in過了真爽nē，tī hit ê時代，beh ài啥有啥。</font><br><br></p>\n<p><font size=5>然後差不多lĕ 1萬年前，1工內，in tio̍h pú-lu pú-lu沉–落-去-ah。</font><br><br></p>\n<p><font size=5>O͘h沉–落-去-ah，án-ne咱今á日to̍h講到chia。</font><br><br></p>\n<p><font size=5>啥物講到chia，Atlantis沉lŏe海–eh了後，對世界影響外大你知–無！</font><br><br></p>\n<p><font size=5>Ŏ͘？啥影響無你說來聽看māi！</font><br><br></p>\n<p><font size=5>經過chiâⁿ濟專家ê研究kah調查，Atlantis大陸siōng有可能tī leh tó位–leh， to̍h teh大西洋hia，tú好tĕ美洲kah歐洲tiŏng，hit段距離hoⁿh，你nā tĕ GOOGLE小可á量1下，tĕ現代駛船差不多ài超過6千公里neh。</font><br><br></p>\n<p><font size=5>M̀，án-ne聽–起-來chiok遠nē，m̄-koh tī萬多tang前，koh是冰河時期nē，海bô hiah闊，應該沒chiah遠–ā。</font><br><br></p>\n<p><font size=5>無m̄-tio̍h，m̄-koh to̍h算是tĕ冰河時期nē，海無hiah闊，he mā是ài走幾千公里neh。</font><br><br></p>\n<p><font size=5>古早人無代無誌走hiah遠創啥，吃飽傷閒o͘h！</font><br><br></p>\n<p><font size=5>Ah in to̍h無電視通看，a̍h無podcast通聽，無代誌to̍h出去行行–leh…m̄是án-ne講–lah，tio̍h算tĕ萬外年前，美洲kah歐洲、非洲lóng有文明存在，chit kóa無kâng ê族群，總–是有貿易ê需求ài往來。</font><br><br></p>\n<p><font size=5>M̄-koh行船ài駛幾千公里真危險neh，凡勢無細膩to̍h會撞tio̍h海翁–ā，a̍h-sī khiā tī船邊放尿跋–下-去to̍h寒–死-ah ă！</font><br><br></p>\n<p><font size=5>所擺，chit時hoⁿh，nā中央有1塊土地，ta̍k-ke tio̍h會當chiok安全–ê坐火車pú-pu…。</font><br><br></p>\n<p><font size=5>無火車–lah！</font><br><br></p>\n<p><font size=5>O͘h，坐馬車khi-kho̍k khi-kho̍k，到另外1 pêng kah人做生理tio̍h好。</font><br><br></p>\n<p><font size=5>Ŏ͘-ò͘，án-ne講我to̍h知–ah，伊tī啥物所在，hit ê位置真重要，to̍h親像新加坡ê位置真重要ê意思kāng款。</font><br><br></p>\n<p><font size=5>Nā是新加坡沉–lòe，對世界ê影響mā chiok….“Errrr”。</font><br><br></p>\n<p><font size=5>Atlantis ê重要性應該比新加坡大chiok濟–lah。</font><br><br></p>\n<p><font size=5>Tio̍h–lah，hiah-nī-á大ê 1 ê大陸，人口hiah chōe，koh有錢，軍隊koh hiah-nī-á強，nā beh用chit-má ê世界來比較，應該tio̍h是親像美國hiah重要，你ka想看māi，美國nā雄雄沉–lòe，無去–ah，會發生啥物代誌？</font><br><br></p>\n<p><font size=5>美國人會講，che水chiok深！</font><br><br></p>\n<p><font size=5>He水hoⁿh，m̄-nā chiok深–ê，全世界siōng有錢ê市場tio̍h án-ne無去–ah neh！</font><br><br></p>\n<p><font size=5>Ah m̄ to̍h變做藍海市場！</font><br><br></p>\n<p><font size=5>你黑白講，he m̄-nā是市場無去–ah，siōng厲害ê軍隊無去–ah，hit ê影響大kah ē變天我kā你講。</font><br><br></p>\n<p><font size=5>Hăⁿ？沉–lòe to̍h沉–lòe-ah，koh變啥物天。</font><br><br></p>\n<p><font size=5>咱頭tú-á講Atlantis tī啥物所在。</font><br><br></p>\n<p><font size=5>Tī美洲kah歐洲中央。</font><br><br></p>\n<p><font size=5>無m̄-tio̍h，所擺Atlantis大陸沉–lòe了後，Mexico暖流hit ê溫暖ê海水，tio̍h會當一直流kah北pêng，to̍h差不多是hit ê時陣，頂一回ê冰河時期自án-ne結束–ah。</font><br><br></p>\n<p><font size=5>Ŏ͘-ò͘，án-ne真正算是變天–ah neh，是講你講ê故事siōng早是hit ê Plato聽人講–ê, he kám ē是人烏白chòaⁿ–ê？ </font><br><br></p>\n<p><font size=5>Eh，聽人講kah烏白講是無kâng–ê，烏白講人ē講你白賊，nā是聽人講–ê, he to̍h有ha̍h咱chit ê節目製作ê原則。</font><br><br></p>\n<p><font size=5>啥？咱chit ê 節目koh 有原則o͘h！</font><br><br></p>\n<p><font size=5>咱ê原則to̍h是，he伊講–ê m̄是我，我講話無teh負責–ê。</font><br><br></p>\n<p><font size=5>無負責koh敢講chiah大聲。</font><br><br></p>\n<p><font size=5>Án-ne今á感謝ta̍k家收聽「台語講怪奇」，我是Niau-tāu，我是Chiá-siông，咱後回再會ō͘！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí kóng koài-kî”.</font>\n<br><br><p>\n\n<p><font size=5>Ta̍k-ke hó, góa sī Chiá-siông, góa sī Niau-tāu.</font><br><br></p>\n<p><font size=5>Lán chit ê chiat-bo̍k sī iōng Tâi-gí lâi kā ta̍k-ke siāu-kài chit ê sè-kài siōng, chiâⁿ chōe kî-kî-koài-koài ê tāi-chì.</font><br><br></p>\n<p><font size=5>Iōng Tâi-gí lâi piáu-hiān, ǹg-bāng ta̍k-ke thiaⁿ liáu ē kám-kak chhù-bī.</font><br><br></p>\n<p><font size=5>Kin-á-ji̍t thâu 1 chi̍p, lán beh siāu-kài ê sī chiok ū miâ ê hit ê tāi-lio̍k.</font><br><br></p>\n<p><font size=5>Hăⁿ? Beh siāu-kài Tiong-kok?</font><br><br></p>\n<p><font size=5>M̄ sī, chit ê tāi-lio̍k sī chèng-keng ê tāi-lio̍k, lí it-tēng pat thiaⁿ–kòe-ê “Atlantis”.</font><br><br></p>\n<p><font size=5>Ĕ, che góa chin-chiàⁿ ū thiaⁿ-kòe nē, to̍h sī hit ê tîm lŏe hái–ni̍h bô khì ê hit–ê.</font><br><br></p>\n<p><font size=5>Tio̍h, chit ê Atlantis tāi-lio̍k, sī 2400 nî chêng hit ê chiok ū miâ ê plato kóng–ê.</font><br><br></p>\n<p><font size=5>Ŏ͘? Kám kóng i chhin ba̍k-chiu khòaⁿ–kòe?</font><br><br></p>\n<p><font size=5>Bô–lah, i mā sī thiaⁿ lâng kóng–ê, thiaⁿ kóng hoⁿh chit ê Atlantis kun-tūi chiok kiông, chu-goân hong-hù, kho-ki kài sian-chìn.</font><br><br></p>\n<p><font size=5>Thiaⁿ–khí-lâi in kòe liáu chin sóng nē, tī hit ê sî-tāi, beh ài siaⁿh ū siaⁿh.</font><br><br></p>\n<p><font size=5>Jiân-āu chha-put-to lĕ 1 bān nî-chêng, 1 kang lāi, in tio̍h pú-lu pú-lu tîm–lo̍h-khì-ah.</font><br><br></p>\n<p><font size=5>O͘h, tîm–lo̍h-khì-ah, án-ne lán kin-á-ji̍t to̍h kóng kàu chia.</font><br><br></p>\n<p><font size=5>Siáⁿ-mih kóng kàu chia, Atlantis tîm lŏe hái–eh liáu-āu, tùi sè-kài éng-hióng gōa-tōa lí chai–bô!</font><br><br></p>\n<p><font size=5>Ŏ͘? Siáⁿ éng-hióng bô lí kóng lâi thiaⁿ khòaⁿ-māi!</font><br><br></p>\n<p><font size=5>Keng-kòe chiâⁿ chōe choan-ka ê gián-kiù kah tiau-cha, Atlantis tāi-lio̍k siōng ū khó-lêng tī leh tó-ūi–leh, to̍h teh Tōa-se-iûⁿ hia, tú-hó tĕ Bí-chiu kah Au-chiu tiŏng, hit tōaⁿ kū-lî hoⁿh, lí nā tĕ GOOGLE sió-khóa-á niû 1 ē, tĕ hiān-tāi sái-chûn chha-put-to ài chhiau-kòe 6 chheng kong-lí neh.</font><br><br></p>\n<p><font size=5>M̀, án-ne thiaⁿ–khí-lâi chiok hn̄g nē, m̄-koh tī bān gōa tang chêng, koh sī peng-hô sî-kî nē, hái bô hiah khoah, èng-kai bô chiah hn̄g–ā.</font><br><br></p>\n<p><font size=5>Bô m̄-tio̍h, m̄-koh to̍h sǹg-sī tĕ peng-hô sî-kî, hái bô hiah khoah, he mā sī ài cháu kúi chheng kong-lí neh.</font><br><br></p>\n<p><font size=5>Kó͘-chá lâng bô-tāi-bô-chì cháu hiah hn̄g chhòng-siaⁿh, chia̍h-pá siuⁿ êng o͘h!</font><br><br></p>\n<p><font size=5>Ah in to̍h bô tiān-sī thang khòaⁿ, a̍h bô podcast thang thiaⁿ, bô tāi-chì to̍h chhut-khì kiâⁿ-kiâⁿ–leh…m̄-sī án-ne kóng–lah, tio̍h sǹg tĕ bān gōa nî-chêng, Bí-chiu kah Au-chiu, Hui-chiu lóng ū bûn-bêng chûn-chāi, chit kóa bô-kâng ê cho̍k-kûn, chóng–sī ū bō͘-e̍k ê su-kiû ài ông-lâi.</font><br><br></p>\n<p><font size=5>M̄-koh kiâⁿ-chûn ài sái kúi chheng kong-lí chin hûi-hiám neh, hoān-sè bô-sè-jī to̍h ē lòng tio̍h hái-ang–ā, a̍h-sī khiā tī chûn-piⁿ pàng-jiō poa̍h–lo̍h-khì to̍h kôaⁿ–sí-ah ă!</font><br><br></p>\n<p><font size=5>Só͘-pái, chit sî hoⁿh, nā tiong-ng ū 1 tè thó͘-tōe, ta̍k-ke tio̍h ē-tàng chiok an-choân–ê chē hóe-chhia pú-pu…</font><br><br></p>\n<p><font size=5>Bô hóe-chhia–lah!</font><br><br></p>\n<p><font size=5>O͘h, chē bé-chhia khi-kho̍k khi-kho̍k, kàu lēng-gōa 1 pêng kah lâng chò seng-lí tio̍h hó.</font><br><br></p>\n<p><font size=5>Ŏ͘-ò͘, án-ne kóng góa to̍h chai–ah, i tī siáⁿ-mih só͘-chāi, hit ê ūi-tì chin tiōng-iàu, to̍h chhin-chhiūⁿ Sin-ka-pho ê ūi-tì chin tiōng-iàu ê ì-sù kāng-khoán.</font><br><br></p>\n<p><font size=5>Nā sī Sin-ka-pho tîm–lòe, tùi sè-kài ê éng-hióng mā chiok… “Errr”.</font><br><br></p>\n<p><font size=5>Atlantis ê tiōng-iàu-sèng èng-kai pí Sin-ka-pho tōa chiok chē–lah.</font><br><br></p>\n<p><font size=5>Tio̍h–lah, hiah-nī-á tōa ê 1 ê tāi-lio̍k, jîn-kháu hiah-chōe, koh ū chîⁿ, kun-tūi koh hiah-nī-á kiông, nā beh iōng chit-má ê sè-kài lâi pí-kàu, èng-kai tio̍h sī chhin-chhiūⁿ Bí-kok hiah tiōng-iàu, lí ka siūⁿ khòaⁿ-māi, Bí-kok nā hiông-hiông tîm–lòe, bô khì–ah, ē hoat-seng siáⁿ-mih tāi-chì?</font><br><br></p>\n<p><font size=5>Bí-kok-lâng ē kóng, che chúi chiok chhim!</font><br><br></p>\n<p><font size=5>He chúi hoⁿh, m̄-nā chiok chhim–ê, choân sè-kài siōng ū chîⁿ ê chhī-tiûⁿ tio̍h án-ne bô khì–ah neh!</font><br><br></p>\n<p><font size=5>Ah m̄ to̍h piàn-chò nâ-hái chhī-tiûⁿ !</font><br><br></p>\n<p><font size=5>Lí o͘-pe̍h kóng, he m̄-nā sī chhī-tiûⁿ bô khì–ah, siōng lī-hāi ê kun-tūi bô khì–ah, hit ê éng-hióng tōa kah ē piàn-thiⁿ góa kā lí kóng.</font><br><br></p>\n<p><font size=5>Hăⁿ? Tîm–lòe to̍h tîm–lòe-ah, koh piàn siáⁿ-mih thiⁿ.</font><br><br></p>\n<p><font size=5>Lán thâu-tú-á kóng Atlantis tī siáⁿ-mih só͘-chāi.</font><br><br></p>\n<p><font size=5>Tī Bí-chiu kah Au-chiu tiong-ng.</font><br><br></p>\n<p><font size=5>Bô m̄-tio̍h, só͘-pái Atlantis tāi-lio̍k tîm–lòe liáu-āu, Mexico loán-liû hit ê un-loán ê hái-chúi, tio̍h ē-tàng it-ti̍t lâu lah pak-pêng, to̍h chha-put-to sī hit ê sî-chūn, téng 1 hôe ê peng-hô sî-kî chū án-ne kiat-sok–ah.</font><br><br></p>\n<p><font size=5>Ŏ͘-ò͘, án-ne chin-chiàⁿ sǹg sī piàn-thiⁿ–ah neh, sī kóng lí kóng ê kò͘-sū siōng chá sī hit ê Plato thiaⁿ lâng kóng–ê, he kám ē sī lâng o͘-pe̍h chòaⁿ–ê?</font><br><br></p>\n<p><font size=5>Eh, thiaⁿ lâng kóng kah o͘-pe̍h kóng sī bô kâng–ê, o͘-pe̍h kóng lâng ē kóng lí pe̍h-chha̍t, nā sī thiaⁿ lâng kóng–ê, he to̍h ū ha̍h lán chit ê chiat-bo̍k chè-chok ê goân-chek.</font><br><br></p>\n<p><font size=5>Siáⁿ? Lán chit ê chiat-bo̍k koh ū goân-chek o͘h!</font><br><br></p>\n<p><font size=5>Lán ê goân-chek to̍h sī, he i kóng–ê m̄ sī góa, góa kóng-ōe bô teh hū-chek–ê.</font><br><br></p>\n<p><font size=5>Bô hū-chek koh káⁿ kóng chiah tōa-siaⁿ.</font><br><br></p>\n<p><font size=5>Án-ne kin-á kám-siā ta̍k-ke siu-thiaⁿ “Tâi-gí kóng koài-kî”, góa sī Niau-tāu, góa sī Chiá-siông, lán āu-hôe chài-hōe ō͘!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","Atlantis"]},{"title":"【A郎台語小詞典】 EP. 26-Tìⁿ無聽--leh","url":"/%5Bobject%20Object%5D/alongsiosutian26/","content":"<p><a href=\"https://youtu.be/rw3xERrYNsE\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/df2a9333-f1af-4da4-b770-95784a79152b\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6kfeY6jVZYCvLwsoFKPhnj\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/X_0ykkRilbCUNPV2lu\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/a%E9%83%8E%E5%8F%B0%E8%AA%9E%E5%B0%8F%E8%A9%9E%E5%85%B8-ep-26-t%C3%AC%E2%81%BF%E7%84%A1%E8%81%BD-leh-t%C3%AC%E2%81%BF-b%C3%B4-thia%E2%81%BF-leh-t%C3%A2i-g%C3%AD-si%C3%B3-s%C3%BB-ti%C3%A1n/id1730745763?i=1000657026146\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/ZGYyYTkzMzMtZjFhZi00ZGE0LWI3NzAtOTU3ODRhNzkxNTJi?sa=X&ved=0CAUQkfYCahcKEwioqJeT9LCGAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>今á日咱beh來講chit ê tìⁿ無聽–leh，無聽–leh，to̍h是無聽–tio̍h，tìⁿ，是假影、假仙ê意思，mā有人講做tèⁿ，che是腔口差，意思lóng kāng款，tìⁿ無聽–leh to̍h是假做無聽–tio̍h。Kah假影有關係–ê，有1 kóa詞，咱mā順sòa紹介hō͘ ta̍k-ke來了解。Tìⁿ-chhiⁿ，mā有人講tèⁿ-chheⁿ，kāng款是kek m̄知ê意思，tìⁿ笑，to̍h是假笑，koh有1 ê kài趣味–ê，to̍h是tìⁿ-chhìn笑，che是冷笑ê意思，beh kan-na講chhìn笑mā ē-sái。最後，做1句例句來分享，「你m̄免tī hia tìⁿ-siáu-la̍k顛，che臭khang是siáng去iah–出來-ê，ta̍k-ê心內有數！」Tìⁿ-siáu-la̍k顛to̍h是激khong激戇。</font><br><br></p>\n<p><font size=5>Chit ê tìⁿ koh有出力ê意思，tìⁿ屎tìⁿ尿to̍h是出力放屎尿，「Che擔頭真重，ài tìⁿ力chiah taⁿ ē –起-來。」To̍h是講ài激力chiah taⁿ伊ē贏。</font><br><br></p>\n<p><font size=5>Tìⁿ koh 1種是出力kā目睭thí kah chiok大蕊án-ne。像講：「你目睭tìⁿ kah hiah大蕊是beh創啥？我kám有講têng-tâⁿ？」Koh像講，「A桃！」「Hăⁿ！」「你免tio̍h驚！目睭mā免tìⁿ kah hiah大蕊！Beh錢tī chia，beh ài，lóng the̍h–去-lah！」</font><br><br></p>\n<hr>\n<br>\n<font size=5>Kin-á-ji̍t lán beh lâi kóng chit ê tìⁿ-bô-thiaⁿ--leh, bô-thiaⁿ--leh, to̍h sī bô-thiaⁿ--tio̍h, tìⁿ, sī ké-iáⁿ, ké-sian ê ì-sù, mā ū lâng kóng chò tèⁿ, che sī khiuⁿ-kháu chha, ì-sù lóng kāng-khoán, tìⁿ-bô-thiaⁿ--leh to̍h sī ké chò bô thiaⁿ--tio̍h. Kah ké-iáⁿ ū koan-hē--ê, ū 1 kóa sû, lán mā sūn-sòa siāu-kài hō͘ ta̍k-ke lâi liáu-kái. Tìⁿ-chhiⁿ, mā ū lâng kóng tèⁿ-chheⁿ, kāng-khoán sī kek m̄-chai ê ì-sù, tìⁿ-chhiò, to̍h sī ké-chhiò, koh ū 1 ê kài chhù-bī--ê, to̍h sī tìⁿ-chhìn-chhiò, che sī léng-chhiò ê ì-sù, beh kan-na kóng chhìn-chhiò mā ē-sái. Chòe-āu, chò 1 kù lē-kù lâi hun-hióng, “Lí m̄-bián tī hia tìⁿ-siáu-la̍k-tian, che chhàu-khang sī siáng khì iah--chhut-lâi-ê, ta̍k-ê sim-lāi iú-sò͘!” Tìⁿ-siáu-la̍k-tian to̍h sī kek-khong kek-gōng.</font>\n<br><br><p> \n\n<p><font size=5>Chit ê tìⁿ koh ū chhut-la̍t ê ì-sù, tìⁿ-sái tìⁿ-jiō to̍h sī chhut-la̍t pàng sái-jiō, “Che tàⁿ-thâu chin tāng, ài tìⁿ-la̍t chiah taⁿ ē –khí-lâi.” To̍h sī kóng ài kek-la̍t chiah taⁿ i ē iâⁿ.</font><br><br></p>\n<p><font size=5>Tìⁿ koh 1 chióng sī chhut-la̍t kā ba̍k-chiu thí kah chiok tōa-lúi án-ne. Chhiūⁿ-kóng: “Lí ba̍k-chiu tìⁿ kah hiah tōa-lúi sī beh chhòng-sáⁿ? Góa kám ū kóng têng-tâⁿ?” Koh chhiūⁿ-kóng, “A-thô!” “Hăⁿ!” “Lí bián tio̍h kiaⁿ! Ba̍k-chiu mā bián tìⁿ kah hiah tōa-lúi! Beh chîⁿ tī chia, beh ài, lóng the̍h–khì-lah!”</font><br><br></p>\n","categories":["A郎台語小詞典"],"tags":["Tâi-gí","台語","Tâi-bûn","台文","A-lông","A郎","A-lông sió-sû-tián","A郎台語小詞典","Tìⁿ無聽--leh"]},{"title":"【台語講怪奇】 EP02-王恭廠大爆炸","url":"/%5Bobject%20Object%5D/kongkoaiki02/","content":"<p><a href=\"https://youtu.be/N8w0_s6COEM\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/beefffd5-b0e1-44bb-8122-eac13d550107\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/3s8xTZXvjn17faRnmrPZ97\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/D_oBF2bA49NgPkrSLp\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep02-%E7%8E%8B%E6%81%AD%E5%BB%A0%E5%A4%A7%E7%88%86%E7%82%B8-t%C3%A2i-g%C3%AD-k%C3%B3ng-ko%C3%A0i-k%C3%AE-%C3%B4ng-kiong-chhi%C3%BA%E2%81%BF/id1730745763?i=1000658048661\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/YmVlZmZmZDUtYjBlMS00NGJiLTgxMjItZWFjMTNkNTUwMTA3?sa=X&ved=0CAUQkfYCahcKEwiYlOiXkMeGAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>Ta̍k家好，我是Chiá-siông，我是Niau-tāu。</font><br><br></p>\n<p><font size=5>咱chit ê節目是用台語來kā ta̍k-ke介紹chit ê世界上 ，chiâⁿ chōe奇奇怪怪ê代誌。</font><br><br></p>\n<p><font size=5>用台語來表現，ǹg望ta̍k-ke聽liáu會感覺趣味。</font><br><br></p>\n<p><font size=5>頂1回咱講–ê是chiok有名ê hit ê Atlantis大陸，今á日第2集，咱beh來講另外1 ê大陸。</font><br><br></p>\n<p><font size=5>Ŏ͘，koh是tó 1 ê大陸–leh。</font><br><br></p>\n<p><font size=5>中~國！</font><br><br></p>\n<p><font size=5>Ăⁿ，中國to̍h中國，啥物大陸–lah！</font><br><br></p>\n<p><font size=5>照in ê標準，較早tī hit塊土地頂頭發生ê代誌，lóng算是中國大陸–a。</font><br><br></p>\n<p><font size=5>咱做節目–ê， a̍h m̄ bián照in ê標準–lah，照咱ka-tī ê標準來tio̍h好。</font><br><br></p>\n<p><font size=5>Nā beh照咱ka-kī ê標準，he to̍h m̄ sī中國ê代誌，算是明帝國ê怪奇事件o͘h。</font><br><br></p>\n<p><font size=5>Ŏ͘-ò͘，to̍h是臭頭á皇帝起造–ê hit ê帝國–mah，明帝國有270外冬，是發生啥物怪奇事件，chiah請你講看māi。</font><br><br></p>\n<p><font size=5>Chit ê事件to̍h叫做「王恭廠大爆炸」。Tī 1626年5月30 hit工，tī北京西南pêng ê王恭廠地區，雄雄發生1 ê爆炸事件。</font><br><br></p>\n<p><font size=5>Ăi-iò，nah ē án-ne 。</font><br><br></p>\n<p><font size=5>王恭廠chit ê所在本底to̍h是1 ê兵工場，明帝國siōng厲害ê神機營，in裝備ê火銃，to̍h是tī chia製造–ê。</font><br><br></p>\n<p><font size=5>Ŏ͘，所以chia一定有chiâⁿ chōe火藥，凡勢hit工to̍h是tó 1 ê白目–ê tī chia pok薰，chiah會爆炸。</font><br><br></p>\n<p><font size=5>是m̄是有人teh pok薰我是m̄知–lah，m̄-koh hōⁿh，nā是講tio̍h爆炸，你會想到啥物狀況？</font><br><br></p>\n<p><font size=5>爆炸m̄ tio̍h親像炸彈chà-tân piāng–開án-ne，有chiok強ê衝擊波，溫度chiok koân，hit ê燒滾滾ê風siàn–過-來會to̍h火án-ne。</font><br><br></p>\n<p><font size=5>Hèⁿ，一般咱lóng想講爆炸應該是án-ne，m̄-koh，hit工王恭廠ê爆炸chiok奇怪。</font><br><br></p>\n<p><font size=5>Ŏ͘？ 爆炸m̄是piāng–1-ē to̍h結束–ah。</font><br><br></p>\n<p><font size=5>無ŏ͘，我為啥物講伊真奇怪，hit工ê狀況是án-ne，早時差不多10點左右，本底天氣chiâⁿ好，雄雄m̄知影是啥，chiok大聲，ùi東北pêng ǹg西南pêng去。</font><br><br></p>\n<p><font size=5>Ăi-iò，ah m̄ tio̍h好天tân雷公。</font><br><br></p>\n<p><font size=5>然後雄雄天色to̍h變烏–來，sòa–落-來….大地動–ā！</font><br><br></p>\n<p><font size=5>Ah~~~雷公跋1 ē烏暗hîn–lah！</font><br><br></p>\n<p><font size=5>你teh烏白講啥–lah，雷公跋倒會死萬外人o͘h。</font><br><br></p>\n<p><font size=5>Hăⁿ？啥？ Án-ne to̍h死萬外人o͘h！</font><br><br></p>\n<p><font size=5>Hèⁿ ā，he爆炸了後，kán-ná原子彈án-ne，tī天頂種一粒香菇。</font><br><br></p>\n<p><font size=5>He一定是in khǹg chiâⁿ chōe火藥tī hia，chiah會chiah-nī-á嚴重。</font><br><br></p>\n<p><font size=5>我to̍h知影你會án-ne想，m̄-koh我kā你講，hit當時in使用ê烏火藥，根本to̍h無chiah-nī大ê威力，ē-sái hō͘ chiah chē人死kah chiok悽慘koh奇奇怪怪。</font><br><br></p>\n<p><font size=5>Hăⁿ？死kah悽慘我是知–lah，猶m̄-koh啥物hō做死kah奇奇怪怪？</font><br><br></p>\n<p><font size=5>譬如講hoⁿh，咱2 ê teh講話，講講–eh你ê頭soah雄雄飛–出-去。</font><br><br></p>\n<p><font size=5>是án-chóaⁿ是我ê頭飛–出-去–lah！</font><br><br></p>\n<p><font size=5>好，án-ne我ê頭飛–出-去！血噴kah你kui身軀lóng是。</font><br><br></p>\n<p><font size=5>你kám會使mài chiah-nī-á thái-ko。</font><br><br></p>\n<p><font size=5>Koh有koh有，hit ê 時陣hoⁿh koh有人teh跳“科目三”，跳跳–eh頭雄雄飛–出-去</font><br><br></p>\n<p><font size=5>你jú講jú離譜á neh，hit當陣無“科目三”–lah</font><br><br></p>\n<p><font size=5>He無重要，我beh講–ê是，一般nā是tú tio̍h爆炸，應該是附近ê人lóng會受tio̍h到影響–ā。</font><br><br></p>\n<p><font size=5>Hèⁿ–ā，kám m̄是án-ne。</font><br><br></p>\n<p><font size=5>我tú chiah講–ê，teh跳“科目三” hit kho͘–a，伊ê頭m̄是飛–出-去-ah。</font><br><br></p>\n<p><font size=5>Hò͘，你koh來–ā。</font><br><br></p>\n<p><font size=5>M̄-koh，tī伊邊–á，teh聽podcast hit ê，完全無代誌。</font><br><br></p>\n<p><font size=5>Án-ne伊一定是teh聽咱做工á人ê節目。</font><br><br></p>\n<p><font size=5>Koh有1 ê真奇怪ê現象，hit工不幸死亡ê人，kui身軀衣á褲lóng hông ká到天頂去。</font><br><br></p>\n<p><font size=5>Hăⁿ？Koh有chiah奇怪ê代誌？</font><br><br></p>\n<p><font size=5>In ê衣á褲，腳，手，我ê頭kah你ê良心，lóng hông ká到天頂去。</font><br><br></p>\n<p><font size=5>Hò͘，是beh kah我ê良心ká kah tó位去–lah！</font><br><br></p>\n<p><font size=5>Lóng總ká到天頂去，了後親像落雨án-ne，lak–落-來，to̍h án-ne落2點鐘。</font><br><br></p>\n<p><font size=5>Ăi-iŏ-ó，án-ne聽–起-來kài恐怖neh，ah m̄ to̍h天地尾–ah！</font><br><br></p>\n<p><font size=5>Hèⁿ ā。</font><br><br></p>\n<p><font size=5>人teh講水nā退，to̍h知影siáng無chhēng褲，che王恭廠chi̍t爆炸，chiah知影原來所有ê人lóng無chhēng褲neh。</font><br><br></p>\n<p><font size=5>Hèⁿ ā，hit ê時陣ê明帝國，政治腐敗，kui-ê國家hō͘ in舞kah亂chhau-chhau，koh tú tio̍h chit款代誌，人to̍h會想講，是神明teh kā in責罰，無法度，皇帝to̍h下1 ê詔書，kā ta̍k-ê會失禮。</font><br><br></p>\n<p><font size=5>歹勢，是我chit ê做皇帝–ê做liáu無好，我早tǹg無應該食牛排kah雞腿，牛排應該ài要配紅酒tio̍h好。</font><br><br></p>\n<p><font size=5>自án-ne，十外冬了後，明帝國to̍h滅亡–ā。</font><br><br></p>\n<p><font size=5>是講hoⁿh，死萬外人neh，chiah-nī嚴重ê事件，到底是án-chóaⁿ發生–ê？</font><br><br></p>\n<p><font size=5>我teh ioh hoⁿh，凡勢是1隻S-lái-muh ，beh要進化做魔王，tio̍h ài吸收2萬人ê性命。</font><br><br></p>\n<p><font size=5>Ĕ？Che劇情我kán-ná tī tó位bat看過neh。</font><br><br></p>\n<p><font size=5>Ah無to̍h是勇者kah魔王teh決鬥，in團隊hit ê活1千年ê魔法師，用伊ê絕招，叫出1粒火流星，to̍h án-ne kā伊kiat–lòe。</font><br><br></p>\n<p><font size=5>你mài kā我騙，che攏a-ní-meh ê劇情–lah，你叫是我m̄知–o͘h。</font><br><br></p>\n<p><font size=5>M̄是o͘h，火流星hit ê部分，是現代人講–ê，ùi天頂lak–落，tú好tī王恭廠頂頭爆炸，che to̍h有合in講–ê hit kóa狀況，chiok大聲，然後to̍h大地動，大爆炸，香菇！</font><br><br></p>\n<p><font size=5>Hò͘，地球hiah-nī-á大，1粒火流星tú好lak tī leh京城，he是ài做外濟歹代誌，chiah會去tú tio̍h chit款–ê。</font><br><br></p>\n<p><font size=5>Hèⁿ ā，所以講hoⁿh，人teh做，天teh看，做人hoⁿh，良心chiok重要，你kám beh去chhōe看māi，你ê良心lak tī tó位。</font><br><br></p>\n<p><font size=5>O͘h，mài koh講我ê良心–ā-lah！</font><br><br></p>\n<p><font size=5>我是想beh知影你今á日講–ê，到底是真–ê a̍h是假–ê？</font><br><br></p>\n<p><font size=5>我ah知，我講話a̍h無teh負責–ê-ah。</font><br><br></p>\n<p><font size=5>無負責koh敢講chiah大聲。</font><br><br></p>\n<p><font size=5>Án-ne今á日感謝ta̍k-ke收聽「台語講怪奇」，我是Chiá-siông，我是Niau-tāu，咱後回再會o͘h！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí Kóng Koài-kî”.</font>\n<br><br><p>\n\n<p><font size=5>Ta̍k-ke hó, góa sī Chiá-siông, góa sī Niau-tāu.</font><br><br></p>\n<p><font size=5>Lán chit ê chiat-bo̍k sī iōng Tâi-gí lâi kā ta̍k-ke siāu-kài chit ê sè-kài siōng, chiâⁿ chōe kî-kî-koài-koài ê tāi-chì.</font><br><br></p>\n<p><font size=5>Iōng Tâi-gí lâi piáu-hiān, ǹg-bāng ta̍k-ke thiaⁿ liáu ē kám-kak chhù-bī.</font><br><br></p>\n<p><font size=5>Téng 1 hôe lán kóng–ê sī chiok ū-miâ hit ê Atlantis tāi-lio̍k, kin-á-ji̍t tē 2 chi̍p, lán beh lâi kóng lēng-gōa 1 ê tāi-lio̍k.</font><br><br></p>\n<p><font size=5>Ŏ͘, koh sī tó 1 ê tāi-lio̍k–leh.</font><br><br></p>\n<p><font size=5>Tiong-kok!</font><br><br></p>\n<p><font size=5>Ăⁿ, Tiong-kok to̍h Tiong-kok, siáⁿ-mih tāi-lio̍k–lah!</font><br><br></p>\n<p><font size=5>Chiàu in ê phiau-chún, khah chá tī hit tè thó͘-tē téng-thâu hoat-seng ê tāi-chì, lóng sǹg-sī Tiong-kok tāi-lio̍k–a.</font><br><br></p>\n<p><font size=5>Lán chò chiat-bo̍k–ê, a̍h m̄ bián chiàu in ê phiau-chún–lah, chiàu lán ka-kī ê phiau-chún lâi tio̍h hó.</font><br><br></p>\n<p><font size=5>Nā beh chiàu lán ka-tī ê phiau-chún, he to̍h m̄ sī Tiong-kok ê tāi-chì, sǹg-sī Bêng tè-kok ê koài-kî sū-kiāⁿ o͘h.</font><br><br></p>\n<p><font size=5>Ŏ͘, to̍h sī chhàu-thâu-á hông-tè khí-chō–ê hit ê tè-kok–mah, Bêng tè-kok ū 270 gōa tang, sī hoat-seng siáⁿ-mih koài-kî sū-kiāⁿ, chiah chhiáⁿ lí kóng khòaⁿ-māi.</font><br><br></p>\n<p><font size=5>Chit ê sū-kiāⁿ to̍h kiò-chò “Ông-kiong-chhiúⁿ Tōa-po̍k-chà”.</font><br><br></p>\n<p><font size=5>Tī 1626 nî 5 goe̍h 30 hit kang, tī Pak-kiaⁿ sai-lâm pêng ê Ông-kiong-chhiúⁿ tē-khu, hiông-hiông hoat-seng 1 ê po̍k-chà sū-kiāⁿ.</font><br><br></p>\n<p><font size=5>Ăi-iò，nah ē án-ne.</font><br><br></p>\n<p><font size=5>Ông-kiong-chhiúⁿ chit ê só͘-chāi pún-té to̍h sī 1 ê peng kang-tiûⁿ, Bêng tè-kok siōng lī-hāi ê Sîn-ki-iâⁿ, in chong-pī ê hóe-chhèng, to̍h sī tī chia chè-chō–ê.</font><br><br></p>\n<p><font size=5>Ŏ͘-ò͘, só͘-í chia it-tēng ū chiâⁿ chōe hóe-io̍h, hoān-sè hit kang to̍h sī tó 1 ê pe̍h-ba̍k–ê tī chia pok-hun, chiah-ē po̍k-chà.</font><br><br></p>\n<p><font size=5>Sī m̄ sī ū lâng teh pok-hun góa sī m̄-chai–lah, m̄-koh hoⁿh, nā sī kóng tio̍h po̍k-chà, lí ē siūⁿ tio̍h siáⁿ-mih chōng-hóng?</font><br><br></p>\n<p><font size=5>Po̍k-chà m̄ tio̍h chhin-chhiūⁿ chà-tân piāng khui án-ne, ū chiok kiông ê chhiong-kek pho, un-tō͘ chiok koân, hit ê sio-kún-kún ê hong siàn–kòe-lâi ē to̍h-hóe án-ne.</font><br><br></p>\n<p><font size=5>Hèⁿ, it-poaⁿ lán lóng siūⁿ kóng po̍k-chà èng-kai sī án-ne, m̄-koh, hit kang Ông-kiong-chhiúⁿ ê po̍k-chà chiok kî-koài.</font><br><br></p>\n<p><font size=5>Ŏ͘? Po̍k-chà m̄ sī piāng–1-ē to̍h kiat-sok–ah.</font><br><br></p>\n<p><font size=5>Bô ŏ͘, góa ūi-siáⁿ-mi̍h kóng i chin kî-koài, hit kang ê chōng-hóng sī án-ne, chái-sî chha-put-to 10 tiám chó-iū, pún-té thiⁿ-khì chiâⁿ hó, hiông-hiông m̄ chai-iáⁿ sī siáⁿ chiok tōa-siaⁿ, ùi tang-pak pêng ǹg sai-lâm pêng khì.</font><br><br></p>\n<p><font size=5>Ăi-iò, ah m̄ tio̍h hó-thiⁿ tân lûi-kong.</font><br><br></p>\n<p><font size=5>Jiân-āu hiông-hiông thiⁿ-sek to̍h piàn o͘–lâi, soah–lo̍h-lâi, tōa tē-tāng–ā!</font><br><br></p>\n<p><font size=5>Ah, lûi-kong poa̍h 1 ē o͘-àm-hîn–lah!</font><br><br></p>\n<p><font size=5>Lí teh o͘-pe̍h kóng siáⁿ–lah, lûi-kong poa̍h-tó ē sí bān gōa lâng o͘h. </font><br><br></p>\n<p><font size=5>Hăⁿ? Siáⁿ? Án-ne to̍h sí bān gōa lâng o͘h!</font><br><br></p>\n<p><font size=5>Hàⁿ–ā, he po̍k-chà liáu-āu, kan-na goân-chú-tôaⁿ án-ne, tī thiⁿ-téng chèng 1 lia̍p hiuⁿ-ko͘.</font><br><br></p>\n<p><font size=5>He it-tēng sī in khǹg chiâⁿ chōe hóe-io̍h tī hia, chiah ē chiah-nī-á giâm-tiōng.</font><br><br></p>\n<p><font size=5>Góa to̍h chai-iáⁿ lí ē án-ne siūⁿ, m̄-koh góa kā lí kóng, hit tong-sî in sú-iōng ê o͘ hóe-io̍h, kin-pún to̍h bô chiah-nī tōa ê ui-le̍k, ē-sái hō͘ chiah chē lâng sí kah chiok chhi-chhám koh kî-kî-koài-koài.</font><br><br></p>\n<p><font size=5>Hăⁿ? Sí kah chhi-chhám góa sī chai–lah, iáu m̄ koh siáⁿ-mih hō chò sí kah kî-kî-koài-koài?</font><br><br></p>\n<p><font size=5>Phí-jū kóng hoⁿh, lán 2 ê teh kóng-ōe, kóng-kóng–eh lí ê thâu soah hiông-hiông poe–chhut-khì.</font><br><br></p>\n<p><font size=5>Sī án-chóaⁿ sī góa ê thâu poe chhut-khì–lah!</font><br><br></p>\n<p><font size=5>Hó, án-ne góa ê thâu poe–chhut–khì-lah! Hoeh phùn kah lí kui seng-khu lóng sī.</font><br><br></p>\n<p><font size=5>Lí kám ē-sái mài chiah-nī-á thái-ko.</font><br><br></p>\n<p><font size=5>Koh ū koh ū, hit ê sî-chūn hoⁿh koh ū lâng teh thiàu “科目三”, thiàu-thiàu–eh thâu hiông-hiông poe–chhut-khì.</font><br><br></p>\n<p><font size=5>Lí jú kóng jú lī-phó͘-á neh, hit-tang-chūn bô “科目三”–lah.</font><br><br></p>\n<p><font size=5>He bô tiōng-iàu, góa beh kóng ê sī, it-poaⁿ nā-sī tú tioh po̍k-chà, èng-kai sī hū-kīn ê lâng lóng ē siū-tio̍h éng-hióng–ā.</font><br><br></p>\n<p><font size=5>Hèⁿ–ā, kám m̄ sī án-ne.</font><br><br></p>\n<p><font size=5>Góa tú-chiah kóng–ê, teh thiàu ““科目三” hit kho͘–a, i ê thâu m̄ sī poe–chhu-khì-ah.</font><br><br></p>\n<p><font size=5>Hò͘, lí koh lâi–ā.</font><br><br></p>\n<p><font size=5>M̄-koh, tī i piⁿ–á, teh thiaⁿ podcast hit ê, oân-choân bô tāi-chì.</font><br><br></p>\n<p><font size=5>Án-ne i it-tēng sī teh thiaⁿ lán chò-kang-á-lâng ê chiat-bo̍k.</font><br><br></p>\n<p><font size=5>Koh ū 1 ê chin kî-koài ê hiān-siōng, hit kang put-hēng sí-bông ê lâng, kui seng-khu saⁿ-á-khò͘ lóng hông ká kàu thiⁿ-téng khì.</font><br><br></p>\n<p><font size=5>Hăⁿ? Koh ū chiah kî-koài ê tāi-chì?</font><br><br></p>\n<p><font size=5>In ê saⁿ-á-khò͘, kha, chhiú, góa ê thâu kah lí ê liông-sim, lóng hông ká kàu thiⁿ-téng khì.</font><br><br></p>\n<p><font size=5>Hò͘, sī beh kah góa ê liông-sim ká kah tó-ūi khì–lah!</font><br><br></p>\n<p><font size=5>Lóng-chóng ká kàu thiⁿ-téng khì, liáu-āu chhin-chhiūⁿ lo̍h-hō͘ án-ne, lak–lo̍h-lâi, to̍h án-ne lak 2 tiám-cheng.</font><br><br></p>\n<p><font size=5>Ăi-iŏ-ó, án-ne thiaⁿ–khí-lâi kài khióng-pò͘ neh, ah m̄ to̍h thiⁿ-tē-bóe–ah!</font><br><br></p>\n<p><font size=5>Hèⁿ ā.</font><br><br></p>\n<p><font size=5>Lâng teh kóng chúi nā thè, to̍h chai-iáⁿ siáng bô chhēng khò͘, che Ông-kiong-chhiúⁿ chi̍t po̍k-chà, chiah chai-iáⁿ goân-lâi só͘-ū ê lâng lóng bô chhēng khò͘ neh.</font><br><br></p>\n<p><font size=5>Hèⁿ–ā hit ê sî-chūn ê Bêng tè-kok, chèng-tī hú-pāi, kui-ê kok-ka hō͘ in bú kah loān-chhau-chhau, koh tú tio̍h chit khoán tāi-chì, lâng to̍h ē siūⁿ kóng, sī sîn-bêng teh kā in chek-hoa̍t, bô hoat-tō͘, hông-tè to̍h hā 1 ê chiàu-chu, kā ta̍k-ê hōe-sit-lé.</font><br><br></p>\n<p><font size=5>Pháiⁿ-sè, sī góa chit ê chò hông-tè–ê chò liáu bô hó, góa chá-tǹg bô èng-kai chia̍h gû-pâi kah ke-thúi, gû-pâi èng-kai ài phòe âng-chiú tio̍h hó.</font><br><br></p>\n<p><font size=5>Chū án-ne, cha̍p gōa tang liáu-āu, Bêng tè-kok to̍h bia̍t-bông–ā.</font><br><br></p>\n<p><font size=5>Sī kóng hoⁿh, sí bān gōa lâng neh, chiah-nī giâm-tiōng ê sū-kiāⁿ, tàu-té sī án-chóaⁿ hoat-seng–ê?</font><br><br></p>\n<p><font size=5>Góa teh ioh hoⁿh, hoān-sè sī 1 chiah S-lái-muh, beh chìn-hòa chò mô͘-ông, tio̍h ài khip-siu 2 bān lâng ê sèⁿ-miā.</font><br><br></p>\n<p><font size=5>Ĕ? Che kio̍k-chêng góa kán-ná tī tó-ūi bat khòaⁿ kòe neh.</font><br><br></p>\n<p><font size=5>Ah bô to̍h sī ióng-chiá kah mô͘-ông teh koat-tàu, in thoân-tūi hit ê oa̍h 1 chheng nî ê mô͘-hoat-su, iōng i ê choa̍t-chiau, kiò chhut 1 lia̍p hóe liû-chheⁿ, to̍h án-ne kā i kiat–lòe.</font><br><br></p>\n<p><font size=5>Lí mài kā góa phiàn, che lóng a-ní-meh ê kio̍k-chêng–lah, lí kiò sī góa m̄ chai–o͘h.</font><br><br></p>\n<p><font size=5>M̄ sī o͘h, hóe liû-chheⁿ hit ê pō͘-hūn, sī hiān-tāi-lâng kóng–ê, ùi thiⁿ-téng lak–lo̍h, tú-hó tī Ông-kiong chhiúⁿ téng-thâu po̍k-chà, che to̍h ū ha̍h in kóng–ê hit kóa chōng-hóng, chiok tōa siaⁿ, jiân-āu to̍h tōa tē-tāng, tōa po̍k-chà, hiuⁿ-ko͘!</font><br><br></p>\n<p><font size=5>Hò͘, Tē-kiû hiah-nī-á tōa, 1 lia̍p hóe liû-chhiⁿ tú-hó lak tī teh kiaⁿ-siâⁿ, he sī ài chò gōa-chē pháiⁿ tāi-chì, chiah ē khì tú tio̍h chit khoán–ê.</font><br><br></p>\n<p><font size=5>Hèⁿ ā, só͘-í kóng hoⁿh, lâng teh chò, thiⁿ teh khòaⁿ, chò-lâng hoⁿh, liông-sim chiok tiōng-iàu, lí kám beh khì chhōe khòaⁿ-māi, lí ê liông-sim lak tī tó-ūi.</font><br><br></p>\n<p><font size=5>O͘h, mài koh kóng góa ê liông-sim–ā-lah!</font><br><br></p>\n<p><font size=5>Góa sī siūⁿ beh chai-iáⁿ lí kin-á-ji̍t kóng–ê, tàu-té sī chin–ê a̍h-sī ké–ê?</font><br><br></p>\n<p><font size=5>Góa ah chai, góa kóng-ōe a̍h bô teh hū-chek–ê-ah.</font><br><br></p>\n<p><font size=5>Bô hū-chek koh káⁿ kóng chiah tōa-siaⁿ.</font><br><br></p>\n<p><font size=5>Án-ne kin-á-ji̍t kám-siā ta̍k-ke siu-thiaⁿ “Tâi-gí Kóng Koài-kî”, góa sī Chiá-siông, góa sī Niāu-tāu, lán āu-hôe chài-hōe o͘h!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","Ông-kiong-chhiúⁿ Tōa Po̍k-chà","王恭廠大爆炸"]},{"title":"【台語講怪奇】 EP04-四千外年前ê印度，竟然發生過核子戰爭？","url":"/%5Bobject%20Object%5D/kongkoaiki04/","content":"<p><a href=\"https://youtu.be/S5MwDYAaXV8\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ea436671-d698-4b07-a4d0-d1ef55e6c521\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5YQlgCQuYD8Vwew9Re0Fzy\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/_-awr9NNmmFZ23rt51\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep04-%E6%AD%BB%E4%BA%A1%E5%B4%99%E5%8F%A4%E5%9F%8E-t%C3%A2i-g%C3%AD-k%C3%B3ng-ko%C3%A0i-k%C3%AE-s%C3%AD-b%C3%B4ng-l%C5%ABn-ko-si%C3%A2%E2%81%BF/id1730745763?i=1000664030335\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>Tī 1922年，teh印度MohenjoDaro chit ê所在，發現1 ê古城，因為chit ê城，起teh水邊á ê山崙頂頭，人ka hō做死亡崙古城。</font><br><br></p>\n<p><font size=5>古城四界攏有，印度chit ê死亡崙古城kám有khah怪奇？</font><br><br></p>\n<p><font size=5>有o͘h！Chit ê古城上有名–ê，to̍h是真chē人懷疑講，khah早tī chia發生過核子戰爭。</font><br><br></p>\n<p><font size=5>古早時戰來戰去，che定定有–ê-lah，m̄-koh，你講核子戰爭，che kám有啥證據，你是m̄通烏白講ŏ͘！</font><br><br></p>\n<p><font size=5>Che m̄是我烏白講，che是聽人講–ê-lah！</font><br><br></p>\n<p><font size=5>Ŏ͘？別人是án怎講–ê？</font><br><br></p>\n<p><font size=5>Tī印度，有1 ê 3500年前，流傳–落-來ê故事，內底是teh講1場古早時代所發生ê戰爭。</font><br><br></p>\n<p><font size=5>所擺是3500年前ê戰爭。</font><br><br></p>\n<p><font size=5>M̄是–lah，當初講故事ê人mā是聽人講–ê，戰爭是閣khah久進前，差不多4600年前所發生ê代誌。</font><br><br></p>\n<p><font size=5>Hăⁿ？Hiah久進前發生ê事件，kah核子戰爭有啥關係？</font><br><br></p>\n<p><font size=5>聽講in 2 pêng teh相戰ê時陣，m̄-nā有giâ刀ê軍隊，閣有teh天頂飛ê UFO，tī hiah射飛彈。</font><br><br></p>\n<p><font size=5>啥物？Hit ê時陣to̍h有飛彈？</font><br><br></p>\n<p><font size=5>Hèⁿ ā，in 2 pêng ê boss攏駛UFO，teh天頂射來射去，pin-pin-piàng-piàng，閣有1台UFO，飛去3 ê城市頂頭，原子彈ka結–lòe，pòng，大爆炸！</font><br><br></p>\n<p><font size=5>Ái-iò͘，che nah是戰爭chiàn-cheng？聽–起-來根本to̍h是大屠殺–mah！</font><br><br></p>\n<p><font size=5>He爆炸ê光，親像日頭hiah-nī鑿目，城內ê人攏總死了了，khah遠ê所在，hit寡兵á，身軀攏to̍h火，裝備趕緊thǹg–落-來，隨時to̍h跳–落-去水內底浸。</font><br><br></p>\n<p><font size=5>Kah hiah奇，hit ê時代to̍h有UFO，閣有原子彈，che真正有夠怪奇，你m̄-tio̍h講ho͘khah詳細–leh？</font><br><br></p>\n<p><font size=5>有趣味hōⁿ，我專工去chhōe hit ê故事出來看，發現1件閣khah怪奇ê代誌！</font><br><br></p>\n<p><font size=5>Hăⁿ？緊講緊講。</font><br><br></p>\n<p><font size=5>Hit ê故事內底，根本to無寫tio̍h啥物tī天頂teh飛ê戰車–lah，飛彈–lah，原子彈hit寡物件。</font><br><br></p>\n<p><font size=5>Eh！你頭tú-á講chiah久，攏是teh烏白chòaⁿ o͘h？你無彩我ê時間！</font><br><br></p>\n<p><font size=5>Eh eh，m̄是–lah，我頭起先tio̍h有講，che是聽人講–ê，聽人講–ê無teh負責–ê-lah！</font><br><br></p>\n<p><font size=5>Chit寡有–ê無–ê是聽siáng講–ê？叫伊出來負責！</font><br><br></p>\n<p><font size=5>Chit件代誌，上早是瑞士1 ê足有名ê tio̍h獎ê作家講–ê，伊tī 1968年出1本冊，內面寫講，古早古早，有真chē無法度解說ê代誌，攏是外星人舞–ê。</font><br><br></p>\n<p><font size=5>Tio̍h獎ê作家？伊是tio̍h啥物獎？</font><br><br></p>\n<p><font size=5>伊the̍h tio̍h 1991年，笑詼Nobel賞。</font><br><br></p>\n<p><font size=5>莫怪伊會tio̍h chit ê獎。</font><br><br></p>\n<p><font size=5>好，咱轉來講今á日ê主題，印度ê死亡崙古城。</font><br><br></p>\n<p><font size=5>Ĕ？Tio̍h hoⁿh，聽tio̍h UFO，soah差1點á bē記chit咱今á日ê主題。</font><br><br></p>\n<p><font size=5>Chit ê遺跡是teh 1922年發現–ê，伊規劃kah kán-ná棋盤–leh，城市內底ê交通真利便。</font><br><br></p>\n<p><font size=5>Án-ne應該是先kā城市規劃好chiah起–ê，m̄-chiah有法度kā路起做棋盤形。</font><br><br></p>\n<p><font size=5>Chit ê城市ê建築足先進，兩層樓ê厝，ta̍k間攏有馬桶，閣有規劃代先ê下水道系統。</font><br><br></p>\n<p><font size=5>幾千年前neh，竟然有下水道ê設計！</font><br><br></p>\n<p><font size=5>而且chit ê城市規模足大，專家研究，當時應該差不多有4萬人tòa tī chia。</font><br><br></p>\n<p><font size=5>想bē到印度人ê祖先chiah-nī-á厲害！</font><br><br></p>\n<p><font size=5>是m̄是印度人ê祖先，che to̍h歹講–à，因為挖–出-來ê物件，頂頭ê文字kah印度文無kâng，無人看有。</font><br><br></p>\n<p><font size=5>所擺hit ê文明已經滅亡–ah？是án怎無–去-ê，4萬人neh，上無mā應該有留1寡線索hông研究。</font><br><br></p>\n<p><font size=5>若講tio̍h古早文明ê滅亡，一般咱想–tio̍h-ê，攏是hit幾ê理由，天災–lah，戰爭–lah！</font><br><br></p>\n<p><font size=5>無的確是外星人kā in接–轉-去！</font><br><br></p>\n<p><font size=5>Mài未曾未to̍h先牽去外星人hia，外星人mā是蓋無辜，我本底是beh接講，凡勢是破病死了了–ah。</font><br><br></p>\n<p><font size=5>M̄是外星人án-ne to̍h無趣味–ā，好–lah，好–lah，無是tó 1款你講看māi？</font><br><br></p>\n<p><font size=5>咱拄chiah有講–tio̍h，chit ê城市起teh水邊á，經過專家ê研究，khah早in bat hō͘水淹幾nā擺，有人講in擋bōe牢，搬走–ah！</font><br><br></p>\n<p><font size=5>M̄-koh水若退，to̍h會使轉去–ā，無，chiah-nī-á大ê城市，規ê放ho͘去，m̄是足phah-sńg。</font><br><br></p>\n<p><font size=5>Hèⁿ–ā，hit ê時代，你是beh搬去tó位，chiah有法度ta̍k間厝攏有便所通khû！</font><br><br></p>\n<p><font size=5>便所kám是重點？</font><br><br></p>\n<p><font size=5>Eh！便所蓋重要neh，he是咱已經慣勢–ah，無感覺，你若搬去無便所ê所在tòa，你to̍h知–lah！</font><br><br></p>\n<p><font size=5>想想–leh，án-ne講mā是tio̍h–lah！叫我搬去無便所ê所在tòa，我chiah無ài。</font><br><br></p>\n<p><font size=5>而且便所mā m̄是凊彩起tio̍h好，teh起進前tio̍h ài先挖下水道chiah會使neh，he大工程o͘h！</font><br><br></p>\n<p><font size=5>Ĕ？下水道？M̀，Kám會是in當初淹水ê時，大水流入去下水道，滿–khài，soah規ê he攏浮–起-來。</font><br><br></p>\n<p><font size=5>臭1 ē soah無人敢tòa！</font><br><br></p>\n<p><font size=5>心理創傷meh！</font><br><br></p>\n<p><font size=5>其實hoⁿh，當初teh挖死亡崙古城ê過程，閣有挖tio̍h 40外副ê死人骨頭，有ê規陣死teh路中央，有ê死tī厝內。</font><br><br></p>\n<p><font size=5>是臭–死-ê a̍h是去hō͘水淹死–ê？</font><br><br></p>\n<p><font size=5>拜託–eh，臭死–ê是看會出來–o͘h！</font><br><br></p>\n<p><font size=5>Nah會看bē出–來？你看伊ê手是m̄是掩tĕ鼻孔hia–a。</font><br><br></p>\n<p><font size=5>Ah若1肢手掩teh嘴–eh，另外1肢手khǹg teh腹肚hia，你kám會講伊是笑死–ê？</font><br><br></p>\n<p><font size=5>啥？閣有挖tio̍h笑死–ê！</font><br><br></p>\n<p><font size=5>無–lah！</font><br><br></p>\n<p><font size=5>Án-ne hit寡人to̍h是hō͘水淹死–ê-mah！</font><br><br></p>\n<p><font size=5>我認為m̄是，若是做大水淹死–ê，應該會chia 1-ê hia 1-ê án-ne，若真正水siuⁿ大，規ê沖了了，mā bōe講規陣死teh路中央chiahtio̍h–ā。</font><br><br></p>\n<p><font size=5>有道理，而且in規陣倒tī hia，to̍h是講事件發生了後，攏無人轉來整理，若是4萬人沖了了，無可能留he幾ê，án-ne，kám會是戰爭ê關係？</font><br><br></p>\n<p><font size=5>戰爭是1種講法，因為死亡崙古城滅亡ê時陣，拄好是Á-lī-àn人四界發動戰爭ê年代。</font><br><br></p>\n<p><font size=5>所以–à，in真有可能是去hō͘ Á-lī-àn人phah–死-ê！</font><br><br></p>\n<p><font size=5>Ah m̄-koh tòa 4萬人ê所在，若是戰爭，應該會死chiâⁿchē人–ā，chhun–ê人–leh？連骨頭tio̍h揣無–ō͘，閣再講，in文明發展hiah-nī-á懸，beh kah人相戰kám會輸？</font><br><br></p>\n<p><font size=5>若連骨頭to̍h揣無，án-ne mā無可能是破病死–ê，若有真chē人破病，死kah bē赴埋，一定會挖tio̍h真chē骨頭chiah tio̍h。</font><br><br></p>\n<p><font size=5>Hèⁿ–à，in滅亡ê因端，過四千外年，已經揣無證據–ah，後–來tī hit ê所在活動ê人，對chit ê古城ê代誌，完全無任何ê記錄。</font><br><br></p>\n<p><font size=5>Ŏa-à，in人緣chiah-nī bái nih，攏無朋友通kā in祭拜–o͘h！</font><br><br></p>\n<p><font size=5>To̍h是án-ne，完全死無人知neh，閣有1件足奇怪ê代誌，當初teh挖chit ê古城ê時陣，挖tio̍h足chē玻璃。</font><br><br></p>\n<p><font size=5>Kám講hit ê時代to̍h發明玻璃–ā？</font><br><br></p>\n<p><font size=5>M̄是，hia ah無挖tio̍h啥玻璃罐á，m̄-koh hit kho͘圍á，規土腳攏是碎糊糊ê玻璃，甚至連壁頂mā有，in to̍h kā he玻璃，送去實驗室研究。</font><br><br></p>\n<p><font size=5>Kám有研究出啥物怪奇ê代誌？</font><br><br></p>\n<p><font size=5>Hò͘，一研究–lòe，驚死人，he玻璃竟然是普通ê土砂，經過1400度燒–過，然後溫度雄雄降–lòe，chiah會變做hit款玻璃。</font><br><br></p>\n<p><font size=5>Ái-iò͘，1400度，是發生啥物代誌，燒kah按呢生？</font><br><br></p>\n<p><font size=5>後–來inchiah發見講，he竟然是1 ê爆炸ê現場。</font><br><br></p>\n<p><font size=5>Chiah拄好，咱進前chiah講到王恭廠大爆炸，chit回又閣是爆炸！</font><br><br></p>\n<p><font size=5>Chit ê爆炸，無輸王恭廠hit ê，ùi爆炸ê中心tùi外圍算–出-去，1000公尺以內，所有ê厝攏總無–去。</font><br><br></p>\n<p><font size=5>驚–死，che爆炸ê規模chiah-nī-á大，規ê城市to̍h因為án-ne無去，mā講ē得過–lah！</font><br><br></p>\n<p><font size=5>發現chit ê遺跡到taⁿ已經超過100冬–a，100冬前ê專家，完全想無che是啥物狀況！</font><br><br></p>\n<p><font size=5>Kám會是去hō͘火流星kiat–tio̍h？</font><br><br></p>\n<p><font size=5>哪有一日到暗teh火流星，無hiah拄好–lah，chit件代誌一直到幾十冬了後，科技發展–起-來，有人kā in當初挖–tio̍h ê骨頭the̍h去化驗，竟然驗出有輻射留teh頂頭ŏ͘！</font><br><br></p>\n<p><font size=5>Hăⁿ–à，莫怪會有人主張講，古早時發生過核子戰爭。</font><br><br></p>\n<p><font size=5>He to̍h是hit當陣拄好是冷戰時期，ta̍k-ke足驚會發生核子戰爭，m̄ chiah會想tio̍h beh去驗看māi。</font><br><br></p>\n<p><font size=5>是講，超過4000年–ah，kám閣驗會出輻射？</font><br><br></p>\n<p><font size=5>我a̍h知，有ê人講有，有ê人講無，我想應該是無–lah！</font><br><br></p>\n<p><font size=5>你nah ē-tàng確定？</font><br><br></p>\n<p><font size=5>若有輻射，kám有可能開放hō͘人去hia chhit-thô。</font><br><br></p>\n<p><font size=5>Hia閣有開放–o͘h？Án-ne若有人beh去印度chhit-thô，ē-tàng去hit ê所在行行看看–leh hoⁿh！</font><br><br></p>\n<p><font size=5>Chit-má若去印度是看bōe-tio̍h–eh-lah！</font><br><br></p>\n<p><font size=5>Hăⁿ？你又閣teh kă騙？</font><br><br></p>\n<p><font size=5>M̄是–lah，發見古城ê hit ê所在，後–來因為Pakistan獨立建國，to̍h變做Pakistan ê領土。</font><br><br></p>\n<p><font size=5>Ŏ͘，是án-ne o͘h，我想講你閣teh kā我騙！</font><br><br></p>\n<p><font size=5>無–lah，我nah會敢kā你騙，nā準講是kā你騙，橫直he攏mā是聽人講–ê，我是無teh負責–ê ŏ͘！</font><br><br></p>\n<p><font size=5>無負責閣敢講kah chiah大聲！</font><br><br></p>\n<p><font size=5>Án-ne感謝ta̍k家今á日來收聽「台語講怪奇」，我是Niau-tāu，我是Chiá-siông，咱後回再會ŏ͘！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí Kóng Koài-kî”.</font>\n<br><br><p>\n\n<p><font size=5>Tī 1922 nî, teh Ìn-tō͘ MohenjoDaro chit ê só͘-chāi, hoat-hiān 1 ê kó͘-siâⁿ, in-ūi chit ê siâⁿ, khí teh chúi-piⁿ-á ê soaⁿ-lūn téng-thâu, lâng ka hō-chò “Sí-bông-lūn Kó͘-siâⁿ”.</font><br><br></p>\n<p><font size=5>Kó͘-siâⁿ sì-kè lóng ū, Ìn-tō͘ chit ê Sí-bông-lūn Kó͘-siâⁿ kám ū khah koài-kî?</font><br><br></p>\n<p><font size=5>Ū o͘h! Chit ê kó͘-siâⁿ siōng ū-miâ–ê, to̍h sī chin chē lâng hoâi-gî kóng, khah chá tī chia hoat-seng kòe he̍k-chú chiàn-cheng.</font><br><br></p>\n<p><font size=5>Kó͘-chá-sî chiàn lâi chiàn khì, che tiāⁿ-tiāⁿ ū–ê-lah. m̄-koh, lí kóng he̍k-chú chiàn-cheng, che kám ū siáⁿ chèng-kù, lí sī m̄-thang o͘-pe̍h-kóng ŏ͘!</font><br><br></p>\n<p><font size=5>Che m̄-sī góa o͘-pe̍h-kóng, che sī thiaⁿ lâng kóng–ê-lah!</font><br><br></p>\n<p><font size=5>Ŏ͘? Pa̍t-lâng sī án-chóaⁿ kóng–ê?</font><br><br></p>\n<p><font size=5>Tī Ìn-tō͘, ū 1 ê 3500 nî chêng, liû-thoân–lo̍h-lâi ê kò͘-sū, lāi-té sī teh kóng 1 tiûⁿ kó͘-chá sî-tāi só͘ hoat-seng ê chiàn-cheng.</font><br><br></p>\n<p><font size=5>Só͘-pái sī 3500 nî chêng ê chiàn-cheng.</font><br><br></p>\n<p><font size=5>M̄-sī–lah, tong-chho͘ kóng kò͘-sū ê lâng mā sī thiaⁿ lâng kóng–ê, chiàn-cheng sī koh khah kú chìn-chêng, chha-put-to 4600 nî chêng só͘ hoat-seng ê tāi-chì.</font><br><br></p>\n<p><font size=5>Hăⁿ? Hiah kú chìn-chêng hoat-seng ê sū-kiāⁿ, kah he̍k-chú chiàn-cheng ū siáⁿ koan-hē?</font><br><br></p>\n<p><font size=5>Thiaⁿ-kóng in 2 pêng teh sio-chiàn ê sî-chūn, m̄-nā ū giâ-to ê kun-tūi, koh ū teh thiⁿ-téng poe ê UFO, tī hia siā hui-tôaⁿ.</font><br><br></p>\n<p><font size=5>Siáⁿ-mih? Hit ê sî-chūn to̍h ū hui-tôaⁿ?</font><br><br></p>\n<p><font size=5>Hèⁿ ā, in 2 pêng ê boss lóng sái UFO, teh thiⁿ-téng siā lâi siā khì, pin-pin-piàng-piàng, koh ū 1 tâi UFO, poe khì 3 ê siâⁿ-chhī téng-thâu, goân-chú-tôaⁿ ka kiat–lòe, pòng, tōa po̍k-chà!</font><br><br></p>\n<p><font size=5>Ái-iò͘, che nah sī chiàn-cheng? Thiaⁿ–khí-lâi kin-pún to̍h sī tōa-tô͘-sat–mah!</font><br><br></p>\n<p><font size=5>He po̍k-chà ê kng, chhin-chhiūⁿ ji̍t-thâu hiah-nī chha̍k-ba̍k, siâⁿ-lāi ê lâng lóng-chóng sí-liáu-liáu, khah hn̄g ê só͘-chāi, hit kóa peng-á, seng-khu lóng to̍h-hóe, chong-pī kóaⁿ-kín thǹg–lo̍h-lâi, sûi-sî to̍h thiàu–lo̍h-khì chúi lāi-té chìm.</font><br><br></p>\n<p><font size=5>Kah hiah kî, hit ê sî-tāi to̍h ū UFO, koh ū goân-chú-tôaⁿ, che chin-chiàⁿ ū-kàu koài-kî, lí m̄-tio̍h kóng ho͘ khah siông-sè–leh?</font><br><br></p>\n<p><font size=5>Ū chhù-bī hōⁿ, góa choan-kang khì chhōe hit ê kò͘-sū chhut-lâi khòaⁿ, hoat-hiān 1 kiāⁿ koh khah koài-kî ê tāi-chì!</font><br><br></p>\n<p><font size=5>Hăⁿ? Kín kóng kín kóng.</font><br><br></p>\n<p><font size=5>Hit ê kò͘-sū lāi-tóe, kin-pún to bô siá tio̍h siáⁿ-mih tī thiⁿ-téng teh poe ê chiàn-chhia–lah, hui-tôaⁿ–lah, goân-chú-tôaⁿ hit kóa mi̍h-kiāⁿ.</font><br><br></p>\n<p><font size=5>Eh! Lí thâu-tú-á kóng chiah kú, lóng sī teh o͘-pe̍h chòaⁿ o͘h? Lí bô-chhái góa ê sî-kan!</font><br><br></p>\n<p><font size=5>Eh eh, m̄-sī–lah, góa thâu-khí-seng tio̍h ū kóng, che sī thiaⁿ lâng kóng–ê, thiaⁿ lâng kóng–ê bô teh hū-chek–ê-lah!</font><br><br></p>\n<p><font size=5>Chit kóa ū–ê bô–ê sī thiaⁿ siáng kóng–ê? Kiò i chhut-lâi hū-chek!</font><br><br></p>\n<p><font size=5>Chit kiāⁿ tāi-chì, siōng-chá sī Sūi-sū 1 ê chiok ū-miâ ê tio̍h chióng ê chok-ka kóng–ê. i tī 1968 nî chhut 1 pún chheh, lāi-bīn siá kóng, kó͘-chá kó͘-chá, ū chin-chē bô-hoat-tō͘ kái-soeh ê tāi-chì, lóng sī gōa-chheⁿ-lâng bú–ê.</font><br><br></p>\n<p><font size=5>Tio̍h chióng ê chok-ka? I sī tio̍h siáⁿ-mih chióng?</font><br><br></p>\n<p><font size=5>I the̍h tio̍h 1991 nî, chhiò-khoe Nobel siúⁿ.</font><br><br></p>\n<p><font size=5>Bo̍k-koài i ē i to̍h chit ê chióng.</font><br><br></p>\n<p><font size=5>Hó, lán tńg-lâi kóng kin-á-ji̍t ê chú-tê, Ìn-tō͘ ê Sí-bông-lūn Kó͘-siâⁿ.</font><br><br></p>\n<p><font size=5>Ĕ? Tio̍h hoⁿh, thiaⁿ tio̍h UFO, soah chha 1 tiám-á bē-kì-chit lán kin-á-ji̍t ê chú-tê.</font><br><br></p>\n<p><font size=5>Chit ê ûi-chek sī teh 1922 nî hoat-hiān–ê, i kui-ōe kah kán-ná kî-pôaⁿ–leh, siâⁿ-chhī lāi-tóe ê kau-thong chin lī-piān.</font><br><br></p>\n<p><font size=5>Án-ne èng-kai sī seng kā siâⁿ-chhī kui-ōe hó chiah khí–ê, m̄-chiah ū hoat-tō͘ kā lō͘ khí chò kî-pôaⁿ hêng.</font><br><br></p>\n<p><font size=5>Chit ê siâⁿ-chhī ê kiàn-tiok chiok sian-chìn, nn̄g chàn lâu ê chhù, ta̍k-keng lóng ū bé-tháng, koh ū kui-ōe tāi-seng ê hā-chúi-tō hē-thóng.</font><br><br></p>\n<p><font size=5>Kúi chheng nî chêng neh, kèng-jiân ū hā-chúi-tō ê siat-kè!</font><br><br></p>\n<p><font size=5>Jî-chhiáⁿ chit ê siâⁿ-chhī kui-bô͘ chiok tōa, choan-ka gián-kiù, tong-sî èng-kai chha-put-to ū 4 bān lâng tòa tī chia.</font><br><br></p>\n<p><font size=5>Siūⁿ-bē-kàu Ìn-tō͘-lâng ê chó͘-sian chiah-nī-á lī-hāi!</font><br><br></p>\n<p><font size=5>Sī-m̄-sī Ìn-tō͘-lâng ê chó͘-sian, che to̍h pháiⁿ-kóng–à, in-ūi ó͘–chhut-lâi ê mi̍h-kiāⁿ, téng-thâu ê bûn-jī kah Ìn-tō͘-bûn bô-kâng, bô lâng khòaⁿ ū.</font><br><br></p>\n<p><font size=5>Só͘-pái hit ê bûn-bêng í-keng bia̍t-bông–ah? Sī án-chóaⁿ bô–khì-ê, 4 bān lâng neh, siōng-bô, mā èng-kai ū lâu 1 kóa sòaⁿ-soh hông gián-kiù.</font><br><br></p>\n<p><font size=5>Nā kóng tio̍h kó͘-chá bûn-bêng ê bia̍t-bông, it-poaⁿ lán siūⁿ–tio̍h-ê, lóng sī hit kúi ê lí-iû, thian-chai–lah, chiàn-cheng–lah!</font><br><br></p>\n<p><font size=5>Bô-tek-khak sī gōa-chheⁿ-lâng kā in chiap–tńg-khì!</font><br><br></p>\n<p><font size=5>Mài bōe-chêng-bōe to̍h seng khan khì gōa-chheⁿ-lâng hia, gōa-chheⁿ-lâng mā sī kài bû-ko͘, góa pún-té sī beh chiap kóng, hoān-sè sī phòa-pēⁿ sí-liáu-liáu–ah.</font><br><br></p>\n<p><font size=5>M̄-sī gōa-chheⁿ-lâng án-ne to̍h bô chhù-bī–ā, hó–lah, hó–lah, bô sī tó 1 khoán lí kóng khòaⁿ-māi?</font><br><br></p>\n<p><font size=5>Lán tú-chiah ū kóng–tio̍h, chit ê siâⁿ-chhī khí teh chúi-piⁿ-á, keng-kòe choan-ka gián-kiù, khah-chá in bat hō͘ chúi im kúi-nā pái, ū lâng kóng in tòng-bōe-tiâu, poaⁿ-cháu–ah!</font><br><br></p>\n<p><font size=5>M̄-koh chúi nā thè, to̍h ē-sái tńg-khì–ā, bô, chiah-nī-á tōa ê siâⁿ-chhī, kui-ê pàng ho͘ khì, m̄-sī chiok phah-sńg.</font><br><br></p>\n<p><font size=5>Hèⁿ–ā, hit ê sî-tāi, lí sī beh poaⁿ-khì tó-ūi, chiah ū hoat-tō͘ ta̍k-keng lóng ū piān-só͘ thang khû!</font><br><br></p>\n<p><font size=5>Piān-só͘ kám sī tiōng-tiám?</font><br><br></p>\n<p><font size=5>Eh! Piān-só͘ kài tiōng-iàu neh, he sī lán í-keng koàn-sì–ah, bô-kám-kak, lí nā poaⁿ-khì bô piān-só͘ ê só͘-chāi tòa, lí to̍h chai–lah!</font><br><br></p>\n<p><font size=5>Siūⁿ siūⁿ–leh, án-ne kóng mā sī tio̍h–lah! Kiò góa poaⁿ-khì bô piān-só͘ ê só͘-chāi tòa, góa chiah bô-ài.</font><br><br></p>\n<p><font size=5>Jî-chhiáⁿ piān-só͘ mā m̄-sī chhìn-chhái khí tio̍h hó, teh khí chìn-chêng tio̍h ài seng ó͘ hā-chúi-tō chiah ē-sái neh, he tōa-kang-têng o͘h!</font><br><br></p>\n<p><font size=5>Ĕ? Hā-chúi-tō? M̀, kám ē sī in tong-chho͘ im-chúi ê sî, tōa-chúi lâu ji̍p-khì hā-chúi-tō, boán–khài, soah kui ê he lóng phû–khí-lâi.</font><br><br></p>\n<p><font size=5>Chhàu 1 ē soah bô lâng káⁿ tòa!</font><br><br></p>\n<p><font size=5>Sim-lí chhòng-siong meh!</font><br><br></p>\n<p><font size=5>Kî-si̍t hoⁿh, tong-chho͘ teh ó͘ Sí-bông-lūn Kó͘-siâⁿ ê kòe-têng, koh ū ó͘ tio̍h 40 gōa hù ê sí-lâng kut-thâu, ū ê kui-tīn sí teh lō͘ tiong-ng, ū ê sí tī chhù-lāi.</font><br><br></p>\n<p><font size=5>Sī chhàu–sí-ê a̍h-sī khì hō͘ chúi im-sí–ê?</font><br><br></p>\n<p><font size=5>Pài-thok–eh, chhàu-sí–ê sī khòaⁿ ē chhut-lâi–o͘h!</font><br><br></p>\n<p><font size=5>Nah ē khòaⁿ bē chhut–lâi? Lí khòaⁿ i ê chhiú sī-m̄-sī am tĕ phīⁿ-khang hia–a.</font><br><br></p>\n<p><font size=5>Ah nā 1 ki chhiú am teh chhùi–eh, lēng-gōa 1 ki chhiú khǹg teh pak-tó͘ hia, lí kám ē kóng i sī chhiò-sí–ê?</font><br><br></p>\n<p><font size=5>Siáⁿ? Koh ū ó͘ tio̍h chhiò-sí–ê!</font><br><br></p>\n<p><font size=5>Bô–lah!</font><br><br></p>\n<p><font size=5>Án-ne hit kóa lâng to̍h sī hō͘ chúi im-sí–ê-mah!</font><br><br></p>\n<p><font size=5>Góa jīn-ûi m̄-sī, nā-sī chò-tōa-chúi im-sí–ê, èng-kai ē chia 1-ê hia 1-ê án-ne, nā chin-chiàⁿ chúi siuⁿ tōa, kui-ê chhiâng liáu-liáu, mā bōe kóng kui-tīn sí teh lō͘ tiong-ng chiah tio̍h–ā.</font><br><br></p>\n<p><font size=5>Ū tō-lí, jî-chhiáⁿ in kui-tīn tó tī hia, tio̍h sī kóng sū-kiāⁿ hoat-seng liáu-āu, lóng bô-lâng tńg-lâi chéng-lí, nā-sī 4 bān lâng chhiâng liáu-liáu, bô-khó-lêng lâu he kúi-ê, án-ne, kám ē sī chiàn-cheng ê koan-hē?</font><br><br></p>\n<p><font size=5>Chiàn-cheng sī 1 chióng kóng-hoat, in-ūi Sí-bông-lūn Kó͘-siâⁿ bia̍t-bông ê sî-chūn, tú-hó sī Á-lī-àn lâng sì-kè hoat-tōng chiàn-cheng ê nî-tāi.</font><br><br></p>\n<p><font size=5>Só͘-í–à, in chin ū khó-lêng sī khì hō͘ Á-lī-àn lâng phah–sí-ê!</font><br><br></p>\n<p><font size=5>Ah m̄-koh tòa 4 bān lâng ê só͘-chāi, nā-sī chiàn-cheng, èng-kai ē sí chiâⁿ chōe lâng–ā. chhun–ê lâng–leh? Liân kut-thâu tio̍h chhōe bô–ō͘, koh chài-kóng, in bûn-bêng hoat-tián hiah-nī-á koân, beh kah lang sio-chiàn kám ē su?</font><br><br></p>\n<p><font size=5>Nā liân kut-thâu to̍h chhōe bô, án-ne mā bô-khó-lêng sī phòa-pēⁿ sí–ê, nā ū chin-chē lâng phòa-pēⁿ, sí kah bē-hù tâi, it-tēng ē ó͘ tio̍h chin-chē kut-thâu chiah tio̍h.</font><br><br></p>\n<p><font size=5>Hèⁿ–ā, in bia̍t-bông ê in-toaⁿ, kòe sì chheng gōa nî, í-keng chhōe bô chèng-kù–ah, āu–lâi tī hit ê só͘-chāi oa̍h-tāng ê lâng, tùi chit ê kó͘-siâⁿ ê tāi-chì, oân-choân bô jīm-hô ê kì-lio̍k.</font><br><br></p>\n<p><font size=5>Ŏa-à, in lâng-iân chiah-nī bái nih, lóng bô pêng-iú thang kā in chè-pài–o͘h!</font><br><br></p>\n<p><font size=5>To̍h sī án-ne, oân-choân sí bô lâng chai neh, koh ū 1 kiāⁿ chiok kî-koài ê tāi-chì, tong-chho͘ teh ó͘ chit ê kó͘-siâⁿ ê sî-chūn, ó͘ tio̍h chiok chōe po-lê.</font><br><br></p>\n<p><font size=5>Kám kóng hit ê sî-tāi to̍h hoat-bêng po-lê–ā?</font><br><br></p>\n<p><font size=5>M̄-sī, hia ah bô ó͘ tio̍h siáⁿ po-lê-koàn-á, m̄-koh hit-kho͘-ûi-á, kui thô͘-kha lóng sī chhùi-kô͘-kô͘ ê po-lê, sīm-chì liân piah-téng mā ū, in to̍h kā he po-lê, sàng-khì si̍t-giām-sek gián-kiù.</font><br><br></p>\n<p><font size=5>Kám ū gián-kiù chhut siáⁿ-mih koài-kî ê tāi-chì?</font><br><br></p>\n<p><font size=5>Hò͘, chi̍t gián-kiù–lòe, kiaⁿ-sí-lâng, he po-lê kèng-jiân sī phó͘-thong ê thô͘-soa, keng-kòe 1400 tō͘ sio–kòe, jiân-āu un-tō͘ hiông-hiông kàng–lòe, chiah ē piàn-chò hit khoán po-lê.</font><br><br></p>\n<p><font size=5>Ái-iò͘, 1400 tō͘, sī hoat-seng siáⁿ-mih tāi-chì, sio kah án-ne-siⁿ?</font><br><br></p>\n<p><font size=5>Āu–lâi in chiah hoat-kiàn kóng, he kèng-jiân sī 1 ê po̍k-chà ê hiān-tiûⁿ.</font><br><br></p>\n<p><font size=5>Chiah tú-hó, lán chìn-chêng chiah kóng tio̍h Ông-kiong-chhiúⁿ tōa po̍k-chà, chit hôe iū-koh sī po̍k-chà!</font><br><br></p>\n<p><font size=5>Chit ê po̍k-chà, bô-su Ông-kiong-chhiúⁿ hit ê, ùi po̍k-chà ê tiong-sim tùi gōa-ûi sǹg–chhut-khì, 1000 kong-chhioh í-lāi, só͘-ū ê chhù lóng-chóng bô–khì.</font><br><br></p>\n<p><font size=5>Kiaⁿ–sí, che po̍k-chà ê kui-bô͘ chiah-nī-á tōa, kui ê siâⁿ-chhī to̍h in-ūi án-ne bô-khì, mā kóng ē-tit-kòe–lah!</font><br><br></p>\n<p><font size=5>Hoat-hiān chit ê ûi-chek kàu taⁿ í-keng chhiau-kòe 100 tang–a, 100 tang chêng ê choan-ka, oân-choân siūⁿ bô che sī siáⁿ-mih chōng-hóng!</font><br><br></p>\n<p><font size=5>Kám ē sī khì hō͘ hóe-liû-chhiⁿ kiat–tio̍h?</font><br><br></p>\n<p><font size=5>Nah ū chi̍t-ji̍t-kàu-àm teh hóe-liû-chheⁿ, bô hiah tú-hó–lah, chit kiāⁿ tāi-chì it-ti̍t kàu kúi cha̍p tang liáu-āu, kho-ki hoat-tián–khí-lâi, ū-lâng kā in tong-chho͘ ó͘–tio̍h ê kut-thâu the̍h khì hòa-giām, kèng-jiân giām chhut ū hok-siā lâu teh téng-thâu ŏ͘!</font><br><br></p>\n<p><font size=5>Hăⁿ–à, bo̍k-koài ē ū-lâng chú-tiuⁿ kóng, kó͘-chá-sî hoat-seng kóe he̍k-chú chiàn-cheng.</font><br><br></p>\n<p><font size=5>He to̍h sī hit-tang-chūn tú-hó sī léng-chiàn sî-kî, ta̍k-ke chiok kiaⁿ ē hoat-seng he̍k-chú chiàn-cheng, m̄ chiah ē siūⁿ tio̍h beh khì giām khòaⁿ-māi.</font><br><br></p>\n<p><font size=5>Sī kóng, chhiau-kòe 4000 nî–ah, kám koh giām ē chhut hok-siā?</font><br><br></p>\n<p><font size=5>Góa a̍h chai, ū ê lâng kóng ū, ū ê lâng kóng bô, góa siūⁿ èng-kai sī bô–lah!</font><br><br></p>\n<p><font size=5>Lí nah ē-tàng khak-tēng?</font><br><br></p>\n<p><font size=5>Nā ū hok-siā, kám ū khó-lêng khai-hòng hō͘ lâng khì hia chhit-thô.</font><br><br></p>\n<p><font size=5>Hia koh ū khai-hòng–o͘h? Án-ne nā ū lâng beh khì Ìn-tō͘ chhit-thô, ē-tàng khì hit ê só͘-chāi kiâⁿ-kiâⁿ khòaⁿ-khòaⁿ–leh hoⁿh!</font><br><br></p>\n<p><font size=5>Chit-má nā khì Ìn-tō͘ sī khòaⁿ-bōe-tio̍h–eh-lah!</font><br><br></p>\n<p><font size=5>Hăⁿ? Lí iū-koh teh kă phiàn?</font><br><br></p>\n<p><font size=5>M̄-sī–lah, hoat-kiàn kó͘-siâⁿ ê hit ê só͘-chāi, āu–lâi in-ūi Pakistan to̍k-li̍p kiàn-kok, to̍h piàn-chò Pakistan ê léng-thó͘.</font><br><br></p>\n<p><font size=5>Ŏ͘, sī án-ne o͘h, góa siūⁿ kóng lí koh teh kā góa phiàn!</font><br><br></p>\n<p><font size=5>Bô–lah, góa nah ē káⁿ kā lí phiàn, nā chún-kóng sī kā lí phiàn, hoâiⁿ-ti̍t he lóng mā sī thiaⁿ lâng kóng–ê, góa sī bô teh hū-chek–ê ŏ͘!</font><br><br></p>\n<p><font size=5>Bô hū-chek koh káⁿ kóng kah chiah tōa-siaⁿ!</font><br><br></p>\n<p><font size=5>Án-ne kám-siā ta̍k-ke kin-á-ji̍t lâi siu-thiaⁿ “Tâi-gí Kóng Koài-kî”, góa sī Niau-tāu, góa sī Chiá-siông, lán āu-hôe chài-hōe ŏ͘!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","印度","核子戰爭"]},{"title":"【台語講怪奇】 EP03-月娘ê秘密 外星人基地? 人造天體?","url":"/%5Bobject%20Object%5D/kongkoaiki03/","content":"<p><a href=\"https://youtu.be/0lx1qUcldjQ\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/3f107275-8b57-4248-9f1f-05cc687401e1\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/1rK3ntq1TmQwQBQ98Ghgg0\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/TaYfwvo6bVAuOrh2bt\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E5%8F%B0%E8%AA%9E%E8%AC%9B%E6%80%AA%E5%A5%87-ep03-%E6%9C%88%E5%A8%98%C3%AA%E7%A7%98%E5%AF%86-t%C3%A2i-g%C3%AD-k%C3%B3ng-ko%C3%A0i-k%C3%AE-goe-h-ni%C3%BB-%C3%AA-p%C3%AC-bi-t/id1730745763?i=1000658904310\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a>　<a href=\"https://podcasts.google.com/feed/aHR0cHM6Ly9mZWVkcy5zb3VuZG9uLmZtL3BvZGNhc3RzLzdjNmY0MjIzLTFlNmYtNGNhZC04NmNhLTQ4ODg0MzEzYjQzYS54bWw/episode/M2YxMDcyNzUtOGI1Ny00MjQ4LTlmMWYtMDVjYzY4NzQwMWUx?sa=X&ved=0CAUQkfYCahcKEwiA7aKK0-KGAxUAAAAAHQAAAAAQAQ\" title=\"Google Podcast\"><i class=\"fab fa-google fa-2x\" aria-hidden=\"true\"></i></a></p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>Ta̍k-ke好，我是Ko͘-chiáu，我是A-chin in ang。</font><br><br></p>\n<p><font size=5>咱chit ê節目是beh用台語來kā ta̍k-ke紹介chit ê世界上，真濟奇奇怪怪ê代誌。</font><br><br></p>\n<p><font size=5>用台語來表現，ǹg望ta̍k-ke聽liáu ē感覺趣味。</font><br><br></p>\n<p><font size=5>頂1回咱紹介–ê是，明帝國遇–tio̍h ê 1件chok衰ê代誌，今á日第3齣，咱beh來講–ê是「月娘ê秘密」，ta̍k-ê lóng看–過ê月娘，tàu底有啥物怪奇–leh ！</font><br><br></p>\n<p><font size=5>等leh等leh，你beh紹介–ê，應該m̄是beh講，有人偷the̍h in ang ê仙丹，飛ùi月娘–去hit ê故事hoⁿh。</font><br><br></p>\n<p><font size=5>M̄是m̄是，咱beh講–ê，m̄是hit款欺騙gín-á ê故事。</font><br><br></p>\n<p><font size=5>Ŏ͘？Ah無，咱beh講–ê，是啥物款ê故事？</font><br><br></p>\n<p><font size=5>咱beh講–ê，是騙大人ê故事。</font><br><br></p>\n<p><font size=5>Eh！你báng烏白kâng騙ŏ͘！</font><br><br></p>\n<p><font size=5>Tī 1969年，全世界siōng大ê新聞，to̍h是人類頭1回登陸月球。</font><br><br></p>\n<p><font size=5>Beh去kā hit粒仙丹搶–轉-來。</font><br><br></p>\n<p><font size=5>Sòa–落-來，美國ê太空人，to̍h一直去、一直去、一直去。</font><br><br></p>\n<p><font size=5>Kám是chhōe無hit粒仙丹？</font><br><br></p>\n<p><font size=5>Hó͘，你是有jōa愛hit粒仙丹–lah！</font><br><br></p>\n<p><font size=5>Ah無–leh，kám是beh去買兔á牌麻糬？</font><br><br></p>\n<p><font size=5>然後，過無幾冬，tī 1972年以後，to̍h無人koh去月球–ā。</font><br><br></p>\n<p><font size=5>Án-ne一定是he兔á牌麻糬無好食。</font><br><br></p>\n<p><font size=5>聽講hoⁿh，是tī月球面頂，去tú tio̍h外星人！</font><br><br></p>\n<p><font size=5>Nah ē無lia̍h 2隻á轉來研究看māi–leh。</font><br><br></p>\n<p><font size=5>Nah有可能，你ka想看māi，人類舞hiah久，開hiah chē錢，chiah有法度登陸月球，結果人已經chhoân便便tī hia leh等–你，eh，che gún ê地盤neh，你是beh創啥！</font><br><br></p>\n<p><font size=5>走hiah遠去到月球，soah去hông恐嚇–o͘h！</font><br><br></p>\n<p><font size=5>Hèⁿ ā，koh想beh kâng lia̍h 2隻轉–來，你食較bái–leh-lah。</font><br><br></p>\n<p><font size=5>Án-ne講，月娘頂面，真正有外星人o͘h！</font><br><br></p>\n<p><font size=5>有a̍h無我是m̄敢講–lah，m̄-koh聽講hoⁿh，in m̄-nā tú tio̍h外星人，koh有看tio̍h chiâⁿ久以前，siak tī hia ê UFO，koh有m̄知外久進前ê城市建築物。</font><br><br></p>\n<p><font size=5>Hăⁿ？Chiah-nī怪奇ê代誌，我nah ē lóng m̄-bat聽–過。</font><br><br></p>\n<p><font size=5>因為美國政府kā chit kóa代誌lóng am-khàm–起-來，m̄ hō͘人知影。</font><br><br></p>\n<p><font size=5>Āi-iò͘，ah你kā chit kóa代誌講–出-來，kám ē hō͘人查水表。</font><br><br></p>\n<p><font size=5>免驚–lah，che lóng是後–來聽人講–ê，聽講hoⁿh，2013年，日本人koh發現有UFO，用真緊ê速度，tī月球表面siu̍h siu̍h siu̍h飛過來koh飛過去。</font><br><br></p>\n<p><font size=5>Kám有可能是太空pùn-sò，in看liáu m̄-tio̍h去–ah。</font><br><br></p>\n<p><font size=5>無可能，hit ê UFO，1 ê to̍h有1公里hiah長neh！</font><br><br></p>\n<p><font size=5>是較大pû ê太空pùn-sò–ā！</font><br><br></p>\n<p><font size=5>M̄-koh伊m̄是直直飛–過-去，伊koh oat來oat去，án-ne飛，koh án-ne飛。</font><br><br></p>\n<p><font size=5>Án-ne一定是he駕駛hoⁿh，lim酒醉koh tī hia駛UFO，bo̍k怪ē有1台siak tī hia！</font><br><br></p>\n<p><font size=5>Hò͘ⁿ，千萬m̄-thang o͘h，ē hông罰錢。</font><br><br></p>\n<p><font size=5>M̄-koh hiah大台ê UFO，平常時是beh chhàng tī tó？</font><br><br></p>\n<p><font size=5>Hèⁿ，che to̍h趣味ā，你kám知影，月球se̍h地球公轉，kah伊ka-tī tī hia自轉， se̍h 1 lìn ê時間，竟然是kāng款–ê。</font><br><br></p>\n<p><font size=5>Hăⁿ？Chiah tú好？He kám有啥iàu緊？</font><br><br></p>\n<p><font size=5>Nā是án-ne，伊面對地球ê hit面，永遠是kâng 1 pêng，to̍h是講，月球後壁生liáu啥款，你永遠to看bōe tio̍h。</font><br><br></p>\n<p><font size=5>Hăⁿ？Ah nā是UFO chhàng tī hia，咱ùi地球頂頭m̄ to̍h看bē tio̍h–ah。</font><br><br></p>\n<p><font size=5>Tio̍h，nā是hit pêng有外星人ê基地，咱mā看無。</font><br><br></p>\n<p><font size=5>M̄-tio̍h–ā，chit-má ê科技chiah-nī發達，射1粒衛星去kā伊hip相，mā m̄是啥物困難ê代誌–ā。</font><br><br></p>\n<p><font size=5>Ah nā伊是chhàng tī土腳底–leh。</font><br><br></p>\n<p><font size=5>Hiah大chiah ê UFO，beh chhàng tī內底，m̄ to̍h ài挖1 ê chiok大ê khang，he真費氣neh!</font><br><br></p>\n<p><font size=5>真費氣hōⁿ！</font><br><br></p>\n<p><font size=5>Nā beh chhàng 2 chiah，m̄ to̍h ài挖2 ê khang，beh chhàng 100 chiah，to̍h ài挖100 ê khang neh！</font><br><br></p>\n<p><font size=5>Ah無，to̍h kui-khì kā kui粒月球，chiâⁿ做太空基地好–ah。</font><br><br></p>\n<p><font size=5>Hăⁿ？Án-ne siuⁿ hàm–ah-lah！</font><br><br></p>\n<p><font size=5>聽講hoⁿh，月球ê表面chiok tēng，tēng-khiau-khiau，tēng-khong-khong，鑽bē –入-去，beh挖khang mā chok pháiⁿ挖。</font><br><br></p>\n<p><font size=5>Kah你ê心肝kāng款tēng-kho̍k-kho̍k。</font><br><br></p>\n<p><font size=5>Ah m̄-koh伊內底soah khang-khang-khang。</font><br><br></p>\n<p><font size=5>Kah你ê頭殼kāng款，無物件。</font><br><br></p>\n<p><font size=5>Eh！你是kah我有冤仇o͘h！</font><br><br></p>\n<p><font size=5>冤仇是無–lah，m̄-koh，你m̄是講，he表面chiok tēng，鑽bē–入-去，án-ne是beh按怎ka挖kah khang-khang-khang。</font><br><br></p>\n<p><font size=5>Nā án-ne kui-khì mài挖–ah，咱tăⁿ開始to̍h kā設計做1 ê空心–ê to̍h好。</font><br><br></p>\n<p><font size=5>Án-ne, kám講bē親像ke-kui-á kāng款，破1 ê孔，soah kui-ê變做火流星lak–落-來！</font><br><br></p>\n<p><font size=5>聽–起-來親像啥物絕招–leh，我想hoⁿh，應該是bōe–lah，tī 1970年，Apollo 13號發生意外，1 chat 15噸ê火箭lak tī月球表面。</font><br><br></p>\n<p><font size=5>Ŏ͘，驚–死-人，hiah重lak–落-去，án-ne ē地動neh。</font><br><br></p>\n<p><font size=5>Hèⁿ ā，hiàng時，khǹg tī月球面頂ê 1台機器，to̍h有去記錄tio̍h地動，結果án-chóaⁿ你kám知，hit ê地動竟然liân-sòa搖3點鐘。</font><br><br></p>\n<p><font size=5>Hăⁿ-à？Nah ū可能–lah！</font><br><br></p>\n<p><font size=5>He月球hoⁿh，nā內面是cha̍t-pak–ê，án-ne伊kan-na ē搖1分鐘，nā beh搖kah 3點鐘，to̍h真正有可能是空心–ê-ō͘。</font><br><br></p>\n<p><font size=5>驚–死-人，是siáng有本事舞chiah大條！</font><br><br></p>\n<p><font size=5>你kám ē記–leh，進前有1段時間，chhui-bîn chiok時行，chhui-bîn chiâⁿ趣味neh，真濟人hông chhui-bîn了後，ē講出伊ê前世是siáng，teh做啥物代誌。</font><br><br></p>\n<p><font size=5>Hèⁿ，我ē記–eh，hit ê時陣我mā想beh知影我前世是siáng，凡勢~是tó 1 ê國家ê公主。</font><br><br></p>\n<p><font size=5>好，無咱來試看māi，來，你看我the̍h–ê chit塊錶á，hàiⁿ來hàiⁿ去~hàiⁿ來hàiⁿ去，你chit-má真ài睏，你慢慢á睏去–ah。</font><br><br></p>\n<p><font size=5>我睏去–ah。</font><br><br></p>\n<p><font size=5>請問你是啥物人？</font><br><br></p>\n<p><font size=5>我是1 ê做工á人。</font><br><br></p>\n<p><font size=5>請問你teh做啥物工程？</font><br><br></p>\n<p><font size=5>Gún ê工作室，teh製造月球。</font><br><br></p>\n<p><font size=5>Hăⁿ？月球是lín製造–ê？Lín是án-chóaⁿ製造–ê？</font><br><br></p>\n<p><font size=5>Goán先製造1 ê圓形ê框，用太空船kā伊拖去天頂，chiah ùi內面kā伊tah–起-來。</font><br><br></p>\n<p><font size=5>To̍h是án-ne，當初hit ê人去hông chhui-bîn了後，伊講–出-來ê代誌，聽–起-來chok hàm，m̄-koh伊講–ê kah咱頭前所講ê hit kóa推論，竟然tàu ē–起-來。</font><br><br></p>\n<p><font size=5>Eh，你nah ē無接話。</font><br><br></p>\n<p><font size=5>我koh teh睏。</font><br><br></p>\n<p><font size=5>Hó–起-來-ah-lah！月娘曝kha-chhng–a。</font><br><br></p>\n<p><font size=5>M̀？Chit-má kúi點–ah？</font><br><br></p>\n<p><font size=5>睏–起-來-ah hōⁿ，khah精神–leh，我koh beh kā你講1件chok奇怪ê代誌。</font><br><br></p>\n<p><font size=5>好，我醒–ah，你講。</font><br><br></p>\n<p><font size=5>你知影–無，咱平常時看tio̍h ê日頭，kā暗時看tio̍h ê月娘，是kāng款大粒neh！</font><br><br></p>\n<p><font size=5>Hăⁿ？真–ê-o͘h？我lóng無注意–過neh。</font><br><br></p>\n<p><font size=5>你後回hoⁿh，nā是出日頭，你to̍h去kā伊斟酌看，出力看，看kám是án-ne。</font><br><br></p>\n<p><font size=5>He目睭ē青盲–lah。</font><br><br></p>\n<p><font size=5>Aih-iò͘，nah ē hiah歹騙。</font><br><br></p>\n<p><font size=5>是講，你今á日講–ê，tàu底是真–ê a̍h是假–ê？</font><br><br></p>\n<p><font size=5>我a̍h知，我講話a̍h無teh負責–ê。</font><br><br></p>\n<p><font size=5>無負責koh敢講kah chiah大聲。</font><br><br></p>\n<p><font size=5>Án-ne咱今á日感謝ta̍k-ke收聽「台語講怪奇」，我是Ko͘-chiáu，我是A-chin in ang，咱後回再會ŏ͘！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí Kóng Koài-kî”.</font>\n<br><br><p>\n\n<p><font size=5>Ta̍k-ke hó, góa sī  Ko͘-chiáu, góa sī A-chin in ang.</font><br><br></p>\n<p><font size=5>Lán chit ê chiat-bo̍k sī beh iōng Tâi-gí lâi kā ta̍k-ke siāu-kài chit ê sè-kài siōng, chin chē kî-kî-koài-koài ê tāi-chì.</font><br><br></p>\n<p><font size=5>Iōng Tâi-gí lâi piáu-hiān, ǹg-bāng ta̍k-ke thiaⁿ liáu ē kám-kak chhù-bī.</font><br><br></p>\n<p><font size=5>Téng 1 hôe lán siāu-kài–ê sī, Bêng tè-kok tú–tio̍h ê 1 kiāⁿ chok soe ê tāi-chì, kin-á-ji̍t tē 3 chhut, lán beh lâi kóng–ê sī “Goe̍h-niû ê pì-bi̍t”, ta̍k-ê lóng khòaⁿ–kòe ê goe̍h-niû, tàu-té ū siáⁿ-mih koài-kî–leh!</font><br><br></p>\n<p><font size=5>Tán–leh tán–leh, lí beh siāu-kài–ê, èng-kai m̄-sī beh kóng, ū lâng thau-the̍h in ang ê sian-tan, poe ùi goe̍h-niû–khì hit ê kò͘-sū hoⁿh.</font><br><br></p>\n<p><font size=5>M̄-sī m̄-sī, lán beh kóng–ê, m̄-sī hit khoán khi-phiàn gín-á ê kò͘-sū.</font><br><br></p>\n<p><font size=5>Ŏ͘? Ah bô, lán beh kóng–ê, sī siáⁿ-mih-khoán ê kò͘-sū?</font><br><br></p>\n<p><font size=5>Lán beh kóng–ê, sī phiàn tōa-lâng ê kò͘-sū.</font><br><br></p>\n<p><font size=5>Eh! Lí báng o͘-pe̍h kâng phiàn ŏ͘!</font><br><br></p>\n<p><font size=5>Tī 1969 nî, choân sè-kài siōng tōa ê sin-bûn, to̍h sī jîn-lūi thâu 1 hôe teng-lio̍k goe̍h-kiû.</font><br><br></p>\n<p><font size=5>Beh khì kā hit lia̍p sian-tan chhiúⁿ–tńg-lâi.</font><br><br></p>\n<p><font size=5>Sòa-lo̍h-lâi, Bí-kok ê thài-khong-jîn, to̍h it-ti̍t khì, it-ti̍t khì, it-ti̍t khì.</font><br><br></p>\n<p><font size=5>Kám sī chhōe bô hit lia̍p sian-tan?</font><br><br></p>\n<p><font size=5>Hó͘, lí sī ū jōa ài hit lia̍p sian-tan–lah!</font><br><br></p>\n<p><font size=5>Ah bô–leh, kám sī beh khì bé thò͘-á pâi môa-chî?</font><br><br></p>\n<p><font size=5>Jiân-āu, kòe bô kúi tang, tī 1972 nî í-āu, to̍h bô lâng koh khì goe̍h-kiû–ā.</font><br><br></p>\n<p><font size=5>Án-ne it-tēng sī he thò͘-á pâi môa-chî bô hó-chia̍h.</font><br><br></p>\n<p><font size=5>Thiaⁿ kóng hoⁿh, sī tī goe̍h-kiû bīn-téng, khì tú tio̍h gōa-chheⁿ-lâng!</font><br><br></p>\n<p><font size=5>Nah ē bô lia̍h 2 chiah-á tńg-lâi gián-kiù khòaⁿ-māi–leh.</font><br><br></p>\n<p><font size=5>Nah ū khó-lêng, lí ka siūⁿ khòaⁿ-māi, jîn-lūi bú hiah kú, khai hiah chē chîⁿ, chiah ū hoat-tō͘ teng-lio̍k goe̍h-kiû, kiat-kó lâng í-keng chhoân piān-piān tī hia leh tán–lí, eh, che gún ê tē-pôaⁿ neh, lí sī beh chhòng-siáⁿ!</font><br><br></p>\n<p><font size=5>Cháu hiah hn̄g khì kàu goe̍h-kiû, soah khì hông khióng-hat–o͘h!</font><br><br></p>\n<p><font size=5>Hèⁿ ā, koh siūⁿ beh kâng lia̍h 2 chiah tńg–lâi, lí chia̍h khah bái–leh-lah.</font><br><br></p>\n<p><font size=5>Án-ne kóng, goe̍h-niû téng-bīn, chin-chiàⁿ ū gōa-chheⁿ-lâng o͘h!</font><br><br></p>\n<p><font size=5>Ū a̍h bô góa sī m̄-káⁿ kóng–lah, m̄-koh thiaⁿ-kóng hoⁿh, in m̄-nā tú tio̍h gōa-chheⁿ-lâng, koh ū khòaⁿ tio̍h chiâⁿ kú í-chêng, siak tī hia ê UFO, koh ū m̄-chai gōa-kú chìn-chêng ê siâⁿ-chhī kiàn-tio̍k-bu̍t.</font><br><br></p>\n<p><font size=5>Hăⁿ? Chiah-nī koài-kî ê tāi-chì, góa nah ē lóng m̄-bat thiaⁿ–kòe.</font><br><br></p>\n<p><font size=5>In-ūi Bí-kok chèng-hú kā chit kóa tāi-chì lóng am-khàm–khí-lâi, m̄ hō͘ lâng chai-iáⁿ.</font><br><br></p>\n<p><font size=5>Āi-iò͘, ah lí kā chit kóa tāi-chì kóng–chhut-lâi, kám ē hō͘ lâng chhâ chúi-pió.</font><br><br></p>\n<p><font size=5>Bián-kiaⁿ–lah, che lóng sī āu–lâi thiaⁿ lâng kóng–ê, thiaⁿ kóng hoⁿh, 2013 nî, Ji̍t-pún-lâng koh hoat-hiān ū UFO, iōng chin kín ê sok-tō͘, tī goe̍h-kiû piáu-bīn siu̍h siu̍h siu̍h poe kòe-lâi koh poe kòe-khì.</font><br><br></p>\n<p><font size=5>Kám ū khó-lêng sī thài-khong pùn-sò, in khòaⁿ liáu m̄-tio̍h khì–ah.</font><br><br></p>\n<p><font size=5>Bô khó-lêng, hit ê UFO, 1 ê to̍h ū 1 kong-lí hiah tn̂g neh!</font><br><br></p>\n<p><font size=5>Sī khah tōa pû ê thài-khong pùn-sò–ā!</font><br><br></p>\n<p><font size=5>M̄-koh i m̄ sī ti̍t-ti̍t poe–kòe-khì, i koh oat lâi oat khì, án-ne poe, koh án-ne poe.</font><br><br></p>\n<p><font size=5>Án-ne it-tēng sī he kà-sú hoⁿh, lim chiú-chùi koh tī hia sái UFO, bo̍k-koài ē ū 1 tâi siak tī hia!</font><br><br></p>\n<p><font size=5>Hò͘ⁿ, chhian-bān m̄-thang o͘h, ē hông hoa̍t-chîⁿ.</font><br><br></p>\n<p><font size=5>M̄-koh hiah tōa tâi ê UFO, pêng-siông sî sī beh chhàng tī tó?</font><br><br></p>\n<p><font size=5>Hèⁿ, che to̍h chhù-bī ā, lí kám chai-iáⁿ, goe̍h-kiû se̍h tē-kiû kong-choán, kah i ka-tī tī hia chū-choán, se̍h 1 lìn ê sî-kan, kèng-jiân sī kāng-khoán–ê.</font><br><br></p>\n<p><font size=5>Hăⁿ? Chiah tú hó? He kám ū siáⁿ iàu-kín?</font><br><br></p>\n<p><font size=5>Nā sī án-ne, i bīn-tùi tē-kiû ê hit bīn, éng-oán sī kâng 1 pêng, to̍h sī kóng, goe̍h-kiû āu-piah seⁿ liáu siáⁿ-khoán, lí éng-oán to khòaⁿ bōe tio̍h.</font><br><br></p>\n<p><font size=5>Hăⁿ? Ah nā sī UFO chhàng tī hia, lán ùi tē-kiû téng-thâu m̄ to̍h khòaⁿ bē tio̍h–ah.</font><br><br></p>\n<p><font size=5>Tio̍h, nā sī hit pêng ū gōa-chheⁿ-lâng ê ki-tē, lán mā khòaⁿ bô.</font><br><br></p>\n<p><font size=5>M̄ tio̍h–ā, chit-má ê kho-ki chiah-nī hoat-ta̍t, siā 1 lia̍p ōe-chhiⁿ khì kā i hip siōng, ma m̄ sī siáⁿ-mih khùn-lân ê tāi-chì–ā.</font><br><br></p>\n<p><font size=5>Ah nā i sī chhàng tī thô͘-kha té–leh.</font><br><br></p>\n<p><font size=5>Hiah tōa chiah ê UFO, beh chhàng tī lāi-té, m̄ to̍h ài ó͘ 1 ê chiok tōa ê khang, he chin hùi-khì neh!</font><br><br></p>\n<p><font size=5>Chin hùi-khì hōⁿ!</font><br><br></p>\n<p><font size=5>Nā beh chhàng 2 chiah, m̄ to̍h ài ó͘ 2 ê khang, beh chhàng 100 chiah, to̍h ài ó͘ 100 ê khang neh!</font><br><br></p>\n<p><font size=5>Ah bô, to̍h kui-khì kā kui lia̍p goe̍h-kiû, chiâⁿ chò thài-khong ki-tē hó–ah.</font><br><br></p>\n<p><font size=5>Hăⁿ? Án-ne siuⁿ hàm–ah-lah!</font><br><br></p>\n<p><font size=5>Thiaⁿ kóng hoⁿh, goe̍h-kiû ê piáu-bīn chiok tēng, tēng-khiau-khiau tēng-kho̍k-kho̍k, chǹg bē–ji̍p-khì, beh ó͘ khang mā chok pháiⁿ ó͘.</font><br><br></p>\n<p><font size=5>Kah lí ê sim-koaⁿ kāng-khoán tēng-kho̍k-kho̍k.</font><br><br></p>\n<p><font size=5>Ah m̄-koh i lāi-té soah khang-khang-khang.</font><br><br></p>\n<p><font size=5>Kah lí ê thâu-khak kāng-khoán, bô mi̍h-kiāⁿ.</font><br><br></p>\n<p><font size=5>Eh! Lí sī kah góa ū oan-siû o͘h!</font><br><br></p>\n<p><font size=5>Oan-siû sī bô–lah, m̄-koh lí m̄ sī kóng, he piáu-bīn chiok tēng, chǹg bē–ji̍p-khì, án-ne sī beh án-nóa ka ó͘ kah khang-khang-khang.</font><br><br></p>\n<p><font size=5>Nā án-ne kui-khì mài ó͘–ah, lán tăⁿ khai-sí to̍h kā siat-kè chò 1 ê khang-sim–ê to̍h hó.</font><br><br></p>\n<p><font size=5>Án-ne, kám kóng bē chhin-chhiūⁿ ke-kui-á kāng-khoán, phòa 1 ê khang, soah kui-ê piàn-chò hóe-liû-chhiⁿ lak–lo̍h-lâi!</font><br><br></p>\n<p><font size=5>Thiaⁿ–khí-lâi chhin-chhiūⁿ siáⁿ-mih choa̍t-chiau–leh, góa siūⁿ hoⁿh, èng-kai sī bōe–lah, tī 1970 nî, Apollo 13 hō hoat-seng ì-gōa, 1 chat 15 tòng ê hóe-chìⁿ lak tī goe̍h-kiû piáu-bīn.</font><br><br></p>\n<p><font size=5>Ŏ͘-ò͘, kiaⁿ–sí-lâng, hiah tāng lak–lo̍h-khì, án-ne ē tē-tāng neh.</font><br><br></p>\n<p><font size=5>Hèⁿ ā, hiàng sî, khǹg tī goe̍h-kiû bīn-téng ê 1 tâi ki-khì, to̍h ū khì kì-lio̍k tio̍h tē-tāng, kiat-kó án-chóaⁿ lí kám chai, hit ê tē-tāng kèng-jiân liân-sòa iô 3 tiám-cheng.</font><br><br></p>\n<p><font size=5>Hăⁿ-à? Nah ū khó-lêng–lah!</font><br><br></p>\n<p><font size=5>He goe̍h-kiû hoⁿh, nā lāi-bīn sī cha̍t-pak–ê, án-ne i kan-na ē iô 1 hun-cheng, nā beh iô kah 3 tiám-cheng, to̍h chin-chiàⁿ ū khó-lêng sī khang-sim–ê-ō͘.</font><br><br></p>\n<p><font size=5>Kiaⁿ–sí-lâng, sī siáng ū pún-sū bú chiah tōa-tiâu!</font><br><br></p>\n<p><font size=5>Lí kám ē kì–leh, chìn-chêng ū 1 tōaⁿ sî-kan, chhui-bîn chiok sî-kiâⁿ, chhui-bîn chiâⁿ chhù-bī neh, chin-chē lâng hông chhui-bîn liáu-āu, ē kóng chhut i ê chêng-sè si siáng, teh chò siáⁿ-mih tāi-chì.</font><br><br></p>\n<p><font size=5>Hèⁿ, góa ē kì–eh, hit ê sî-chūn góa mā siūⁿ beh chai-iáⁿ góa chêng-sè sī siáng, hoān-sè~sī tó 1 ê kok-ka ê kong-chú.</font><br><br></p>\n<p><font size=5>Hó, bô lán lâi chhì khòaⁿ-māi, lâi, lí khóaⁿ góa the̍h–ê chit tè pió-á, hàiⁿ lâi hàiⁿ khì, hàiⁿ lâi hàiⁿ khì, lí chit-má chin ài khùn, lí bān-bān-á khùn khì–ah.</font><br><br></p>\n<p><font size=5>Góa khùn khì–ah.</font><br><br></p>\n<p><font size=5>Chhiáⁿ-mn̄g lí sī siáⁿ-mih lâng?</font><br><br></p>\n<p><font size=5>Góa sī 1 ê chò-kang-á-lâng.</font><br><br></p>\n<p><font size=5>Chhiáⁿ-mn̄g lí teh chò siáⁿ-mih kang-têng?</font><br><br></p>\n<p><font size=5>Gún ê kang-chok-sek, teh chè-chō goe̍h-kiû.</font><br><br></p>\n<p><font size=5>Hăⁿ? Goe̍h-kiû sī lín chè-chō–ê? Lín sī án-chóaⁿ chè-chō–ê?</font><br><br></p>\n<p><font size=5>Goán seng chè-chō 1 ê îⁿ-hêng ê kheng, iōng thài-khong-chûn kā i thoa khì thiⁿ-téng, chiah ùi lāi-bīn kā i tah–khí-lâi.</font><br><br></p>\n<p><font size=5>To̍h sī án-ne, tong-chho͘ hit ê lâng khì hông chhui-bîn liáu-āu, i kóng–chhut-lâi ê tāi-chì, thiaⁿ–khí-lâi chok hàm, m̄-koh i kóng–ê kah lán thâu-chêng só͘ kóng ê hit kóa chhui-lūn, kèng-jiân tàu ē–khí-lâi.</font><br><br></p>\n<p><font size=5>Eh, lí nah ē bô chiap ōe.</font><br><br></p>\n<p><font size=5>Góa koh teh khùn.</font><br><br></p>\n<p><font size=5>Hó–khí-lâi-ah-lah! Goe̍h-niû pha̍k kha-chhng–a.</font><br><br></p>\n<p><font size=5>M̀? Chit-má kúi tiám–ah?</font><br><br></p>\n<p><font size=5>Khùn–khí-lâi-ah hōⁿ, khah cheng-sîn–leh, góa koh beh kā lí kóng 1 kiāⁿ chok kî-koài ê tāi-chì.</font><br><br></p>\n<p><font size=5>Hó, góa chhíⁿ–ah, lí kóng.</font><br><br></p>\n<p><font size=5>Lí chai-iáⁿ–bô, lán pêng-siông sî khòaⁿ tio̍h ê ji̍t-thâu, kā àm-sî khòaⁿ tio̍h ê goe̍h-niû, sī kāng-khoán tōa lia̍p neh!</font><br><br></p>\n<p><font size=5>Hăⁿ? Chin–ê-o͘h? Góa lóng bô chù-ì–kòe neh.</font><br><br></p>\n<p><font size=5>Lí āu-hôe hoⁿh, nā sī chhut ji̍t-thâu, lí to̍h khì kā i chim-chiok khòaⁿ, chhut-la̍t khòaⁿ, khòaⁿ kám sī án-ne.</font><br><br></p>\n<p><font size=5>He ba̍k-chiu ē chheⁿ-mê–lah.</font><br><br></p>\n<p><font size=5>Aih-iò͘, nah ē hiah pháiⁿ phiàn.</font><br><br></p>\n<p><font size=5>Sī kóng, lí kin-á-ji̍t kóng–ê, tàu-té sī chin–ê a̍h-sī ké–ê?</font><br><br></p>\n<p><font size=5>Góa a̍h chai, góa kóng-ōe a̍h bô teh hū-chek–ê.</font><br><br></p>\n<p><font size=5>Bô hū-chek koh káⁿ kóng kah chiah tōa siaⁿ.</font><br><br></p>\n<p><font size=5>Án-ne lán kin-á-ji̍t kám-siā ta̍k-ke siu-thiaⁿ “Tâi-gí Kóng Koài-kî”, góa sī Ko͘-chiáu, góa sī A-chin in ang, lán āu-hôe chài-hōe ŏ͘!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","月娘ê秘密","外星人基地","人造天體"]},{"title":"【台語講怪奇】 EP05-6000年前ê蘇美文明，竟然是天頂來--ê？","url":"/%5Bobject%20Object%5D/kongkoaiki05/","content":"<p><a href=\"https://youtu.be/TCPZLnEHZNc\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　</p>\n<hr>\n<p><font size=5>歡迎收聽「台語講怪奇」。</font><br><br><br><font size=5>今á日beh kā ta̍k家紹介–ê，是天頂來–ê Sumer文明！</font><br><br><br><font size=5>Sumer人ê英語是Sumerians，che是別人kā in hō ê名，in稱呼家己是烏頭人，因為in ê頭鬃是烏–ê，kah我kāng款，水噹噹。</font><br><br><br><font size=5>Hńg，你頭毛已經白–ah neh，你有染–過，叫是我m̄知o͘h！</font><br><br><br><font size=5>你頭毛chiah白–leh，你連目睭to白–ê，白目！</font><br><br><br><font size=5>烏頭毛ê人種真chōe，kám有需要強調che？</font><br><br><br><font size=5>In是beh強調講，烏頭人是外來–ê，in ê生張to̍h是kah在地人無kāng款。</font><br><br><br><font size=5>人攏mā是beh強調講，我在地–ê，nah會有人teh強調講我外來–ê，是驚人chhōe伊問路nih！</font><br><br><br><font size=5>Hèⁿ ā，奇怪hoⁿh，差不多teh 6500年前，Sumer文明to̍h親像香菇，po̍k–1-ē，雄雄出現tī人類ê歷史內底。</font><br><br><br><font size=5>M̆？文明應該是慢慢á發展–起-來-ê，是án-nóa會講是雄雄出現？</font><br><br><br><font size=5>你ài知影，現代ê Iraq南部hit片土地，是1 ê真歹生存ê所在。</font><br><br><br><font size=5>Hia to̍h攏沙漠，規片攏全沙，欠水，本底to̍h khah歹生活。</font><br><br><br><font size=5>雖罔是án-ne，m̄-koh teh古早時代，mā是有人tòa tī hia，一直到有1工，1陣外來ê人，來到hit ê所在。</font><br><br><br><font size=5>「Eh！Lín來chia是beh創啥？阮chia ê水無夠lim ŏ͘！」</font><br><br><br><font size=5>「Hăⁿ？水怎樣會無夠lim？Ah m̄是2條溪hiah大條？」</font><br><br><br><font size=5>「你目睭青暝o͘h，kám無看tio̍h hit 2條溪，tī hiah遠ê所在，我ta̍k工kōaⁿ水to̍h kōaⁿ kah thèⁿ腿。」</font><br><br><br><font size=5>Hit陣外來–ê，你看我，我看你，to̍h開始笑講：</font><br><br><br><font size=5>「Hăⁿ？Kōaⁿ水？Nah會hiah戇？」</font><br><br><br><font size=5>Chit時，to̍h看tio̍h hit陣烏頭人，家私chhoân好to̍h開始teh hia舞。</font><br><br><br><font size=5>水庫–lah，運河–lah，khin-khin-khiang-khiang to̍h攏kā lín起好–ah，閣有kah噴泉–leh！</font><br><br><br><font size=5>Nah有chiah簡單，無人kā in教，in to̍h會曉起水庫？</font><br><br><br><font size=5>Hèⁿ ā，in ê智識，技術，攏是chhoân便便，規組chah–來-ê，我tăⁿ開始chiah會講，in ê文明是雄雄出現–ê。</font><br><br><br><font size=5>Ah m̄ to̍h親像咱進前講–ê hit齣，印度ê死亡崙古城kāng款，1 ê現代化ê城市chhāi tī hia，m̄知tó位來–ê。</font><br><br><br><font size=5>To̍h差不多是chit ê意思。</font><br><br><br><font size=5>是講，in ê技術，是tī tó位學–ê？In chiah厲害，進前tòa ê所在，mā應該發展了chiâⁿ好–ā！</font><br><br><br><font size=5>M̄知 neh，in進前是tòa tī tó位？是án怎beh離開故鄉，走來到chia，攏無人知影，橫直烏頭人to̍h開始tī chia建設，人類上早ê城市、學校，to̍h是in起–ê。</font><br><br><br><font size=5>講tio̍h學校，我會記eh khah早tī學校bat學–過，Sumer人，mā有發明in家己ê文字，算是人類社會，上早ê 1款文字。</font><br><br><br><font size=5>無錯，而且有挖tio̍h真chē，in hit ê時代ê文字。</font><br><br><br><font size=5>Che我知影，因為in ê文字，是刻tī黏土枋頂頭，he bōe àu–去，會當保存到chit-má。</font><br><br><br><font size=5>Hit當陣，in to̍h是the̍h 1支尖尖ê工具，kā文字刻tĕ黏土枋頂頭，kā hit塊枋á khǹg邊–á ho͘ ta，枋á to̍h會變kah tēng-kho̍k-kho̍k，成本kē，製作閣簡單。</font><br><br><br><font size=5>M̄-koh chit ê方式欠點mā真chōe！</font><br><br><br><font size=5>Ŏ͘？啥物欠點？</font><br><br><br><font size=5>若tú-tio̍h落雨天，to̍h bōe-tàng kah人簽約，若無黏土枋m̄-nā bōe ta，凡勢規塊chŏaⁿ溶–去。</font><br><br><br><font size=5>Hò͘，你nah會chiah戇，bē曉用火烘o͘h！</font><br><br><br><font size=5>你chiah戇–leh，烘烘–leh，規塊燒燙燙，是beh án怎the̍h？</font><br><br><br><font size=5>你teh邊–á小等–1-ē to̍h好–ā，論真講無等伊ta，mā是bē使–ā。</font><br><br><br><font size=5>Hit ê時陣若行tī街á頭，m̄ tio̍h攏會看tio̍h 1陣人khiā teh路邊，tī hia kho̍k-kho̍k-á等。</font><br><br><br><font size=5>小等–1-下是會án怎，生理kám有做hiah大？</font><br><br><br><font size=5>你頭á講，有挖tio̍h chiâⁿ chōe in留–落-來ê文字，án-ne應該對烏頭人ê研究真有幫贊hōⁿ！</font><br><br><br><font size=5>幫贊是有–lah，猶m̄-koh，黏土枋記錄ê內容，足chē物件，準講看有mā無路用。</font><br><br><br><font size=5>看有，對in ê歷史to̍h有khah chōe ê認bat，nah會講無路用！</font><br><br><br><font size=5>因為真chē文字，開時間去解讀，結果寫–ê是，菜頭1條25，豬肉1斤150，chit款日常生活ê物件。</font><br><br><br><font size=5>Ah m̄ tio̍h bōe-su發票kāng款！</font><br><br><br><font size=5>Hèⁿ ā，khah細塊ê黏土枋，親像咱chit-má ê信用卡hiah大niâ，用teh記錄交易ê資料，足成發票無錯。</font><br><br><br><font size=5>Án-ne ài收ho͘好，若無，tio̍h 1千萬，結果摔歹–去to̍h無thang換–ā。</font><br><br><br><font size=5>閣有chiâⁿ chē teh記錄，寫講今年種田收成jōa chē，in囝chit擺考試第幾名，chit寡li-li-khok-khok ê代誌，攏保存到taⁿ。</font><br><br><br><font size=5>Án-ne講–起-來，in m̄ to̍h ta̍k-ê人攏bat字。</font><br><br><br><font size=5>Eh！你閣翻頭ka想看māi，in ê文字若是chiah-nī-á普遍，百姓平常時to̍h the̍h來teh記錄生活，應該bē烏白寫hoⁿh！</font><br><br><br><font size=5>你是beh強調講，in寫ê文字，是會當相信–ê？</font><br><br><br><font size=5>Hèⁿ，我to̍h是chit ê意思。</font><br><br><br><font size=5>你敢知，khah早專家bat發現1 ê文件，寫講in有1陣人，開刀kā病人目睭內有問題ê物件the̍h–出-來，hō͘伊閣會當看–tio̍h。</font><br><br><br><font size=5>Hăⁿ？是真–ê a̍h是假–ê，siuⁿ hàm–lah！</font><br><br><br><font size=5>真–ê ō͘，頂koân to̍h án-ne寫，害hit寡專家chhoah 1 tiô。</font><br><br><br><font size=5>M̀，若準講chit件代誌是假–ê，án-ne應該閣有別項，會當證明in定定teh烏白寫ê物件–ā。</font><br><br><br><font size=5>To̍h是無–mah，親像啥物外交文件，法律條文，攏有挖–tio̍h。</font><br><br><br><font size=5>He攏是日常生活用會tio̍h–ê，bōe使烏白寫。</font><br><br><br><font size=5>上重要–ê是，閣有挖tio̍h，kah烏頭人ê歷史，有關係ê文字！</font><br><br><br><font size=5>好！In ùi佗位來–ê？是án怎chiah-nī-á厲害？Kám有寫？</font><br><br><br><font size=5>Che m̄知neh，凡勢有寫，只是猶未挖–出-來。</font><br><br><br><font size=5>M̄-koh，有挖tio̍h 1 ê chiâⁿ重要ê文件，記錄in ê國王，叫做啥物名，統治jōa chē年。</font><br><br><br><font size=5>政治–lah，統治者–lah，確實蓋重要，一定ài寫–落-來。</font><br><br><br><font size=5>我kā你講，hit份文件有jōa重要你知–無，chit-má攏總挖tio̍h 16份kāng款–ê neh！</font><br><br><br><font size=5>Kám會是考試ê時陣，ta̍k-ke攏偷看kāng 1 ê同學ê答案？</font><br><br><br><font size=5>1 ê人身軀邊，是beh án怎坐15 ê？Hit寡khó͘-pih是beh予tòa tī無kāng所在ê人，攏會當瞭解in ê歷史。</font><br><br><br><font size=5>所擺是teh無kāng城市遺跡挖–tio̍h-ê！</font><br><br><br><font size=5>怪奇ê代誌to̍h tī chia，伊頂頭寫講，第1 ê國王，是天頂來–ê！</font><br><br><br><font size=5>Hó͘–ò͘！外星人！</font><br><br><br><font size=5>閣有，頂頭寫講，頭起先有8 ê國王，1 ê紲1 ê，統治ê時間超過24萬年。</font><br><br><br><font size=5>Ĕ？我有問題！</font><br><br><br><font size=5>我知–lah，你頭殼有問題m̄！</font><br><br><br><font size=5>M̄是–lah，我是beh問講，Sumer文明m̄是chiah 6千年？In 24萬年是teh tó位統治–ê？ </font><br><br><br><font size=5>M̀，chit ê問題chiâⁿ好，不而過che考試bē考，黏土枋頂頭無寫–ê，攏無重要。</font><br><br><br><font size=5>Ah，臭彈–lah！</font><br><br><br><font size=5>你感覺聽–起-來蓋臭彈，我會當了解，不過，he路尾有幾ê國王ê名，tī別ê民族ê歷史內面，真正有記–落-來。</font><br><br><br><font size=5>24萬年，平均1 ê國王統治3萬年，閣是天頂來–ê，án-ne一定是外星人。</font><br><br><br><font size=5>真chē人相信外星人chit ê講法，teh烏頭人ê記錄，有講tio̍h咱chit ê太陽系，有1粒惑星，叫做Ni-pí-luh。</font><br><br><br><font size=5>Lim啤酒。</font><br><br><br><font size=5>M̄是lim啤酒，是Ni-pí-luh，chit粒星se̍h太陽1 liàn ài 3600年。</font><br><br><br><font size=5>Án-ne咱一般人是無法度thang看，m̄-koh Sumer人ê國王會當看幾nā擺。</font><br><br><br><font size=5>烏頭人講，神明to̍h是ùi Ni-pí-luh來–ê，神明teh 45萬年前，創造人類。</font><br><br><br><font size=5>若是外星人舞–ê，án-ne伊一定有目的。</font><br><br><br><font size=5>有人推論講，外星人創造人類，是beh來替in挖金á。</font><br><br><br><font size=5>Hăⁿ-à，咱人類ê祖先，hō͘外星人當做奴才o͘h！</font><br><br><br><font size=5>Eh！神明叫你做代誌，你kám敢講無ài？</font><br><br><br><font size=5>Heh heh，m̄敢，抑m̄-koh外星人ài金á beh創啥，beh the̍h去開o͘h！</font><br><br><br><font size=5>金á m̄-nā是投資niâ，用tī工業方面，mā是足有價值ê物件neh！</font><br><br><br><font size=5>Bōe seⁿ-sian，bōe hu–去，確實有伊ê價值，不而過，外星人kám無啥物設備，會當家己挖，to̍h閣飼hiah chōe人去替in挖。</font><br><br><br><font size=5>我a̍h知，凡勢in to̍h khah無閒，叫奴才去替in挖，chhāi 1 ê國王tī hia管理to̍h好。</font><br><br><br><font size=5>1 ê國王ài統治幾nā萬年，想–起-來mā是蓋辛苦。</font><br><br><br><font size=5>Ká-ná hō͘人判無期–leh！</font><br><br><br><font size=5>後–來-leh？</font><br><br><br><font size=5>後–來to̍h做大水–ah，人類險hō͘水淹kah無–去，凡勢連國王to hông chhiâng-chhiâng–去。</font><br><br><br><font size=5>Án-ne活–落-來ê人類tio̍h自由–ah！</font><br><br><br><font size=5>你食khah bái–leh，liam-mi閣派新ê國王來–ah！</font><br><br><br><font size=5>Hăⁿ–à？僥倖o͘h，人類ê祖先chiah-nī-á歹命！</font><br><br><br><font size=5>做大水chit ê傳說，上早to̍h是ùi Sumer人chia出–來-ê，1點鐘60分，1 ê圓箍á 360度，攏是烏頭人發明–ê。</font><br><br><br><font size=5>Ah m̄是1陣挖金á ê奴才，bat chiah chōe是beh創啥？</font><br><br><br><font size=5>Chiah通知影幾點聽好下班–ā！</font><br><br><br><font size=5>閣有1 ê趣味ê現象，本底1 ê國王攏統治幾若萬年，tī做大水了後，soah變做千外年，百外年，幾十年，無親像進前hiah長歲壽–ā。</font><br><br><br><font size=5>予大水淹1-ē，長歲壽ê功能soah歹–去。</font><br><br><br><font size=5>若講khah古早時ê國王是神，án-ne後–來ê國王to̍h慢慢á變做kah一般人kāng款。</font><br><br><br><font size=5>若m̄是神明，to̍h無人驚–ā，無teh ka信táu。</font><br><br><br><font size=5>自án-ne，Sumer ê王朝tī 4千外年前，因為戰爭，滅亡–ah！</font><br><br><br><font size=5>古早時因為戰爭滅亡，che定定有–ê-lah，換作現代mā是kāng款–ā。</font><br><br><br><font size=5>講tio̍h戰爭hoⁿh，我閣想tio̍h 1件代誌，當初發生Iraq戰爭ê時陣，美軍佔領烏頭人留–落-來ê Ur古城，足chē人講in chhōe tio̍h 1 ê門，會當kā人傳去別粒星球。</font><br><br><br><font size=5>閣teh臭彈–ā，古城tī hia幾若千年，有好物á早to̍h hông搬了了–ah。</font><br><br><br><font size=5>無 ŏ͘，1百冬前ê研究，chiah tī hit ê遺跡，發現1頂國王teh戴ê頭盔，頂頭竟然是鍍金–ê。</font><br><br><br><font size=5>鍍金？Án-ne m̄-to̍h ài有電，拜託–eh，幾千年前neh！</font><br><br><br><font size=5>Hèⁿ–ā，所擺人chiah會講，戰爭chiah開始，美國to̍h趕緊派軍隊去佔hit ê所在。Chhōe看有啥物好空–ê-無！</font><br><br><br><font size=5>He聽–起-來tio̍h是烏白講–ê，tī沙漠內底，無位通bih，親像古城hit款khah koân ê所在，一定是先佔先贏–ê，khah早我做兵ê時陣hoⁿh。</font><br><br><br><font size=5>好！Tòng–khài！Mài閣講你做兵ê時陣！</font><br><br><br><font size=5>Eh！M̄是，你聽我講–1-ē-lah！</font><br><br><br><font size=5>我是Niau-tāu，咱後回再會ŏ͘！</font><br><br><br><font size=5>你聽我講–lah！我是Chiá-siông，eh，等–1-ē！</font><br><br></p>\n<hr>\n<br>\n<font size=5>Hoan-gêng siu-thiaⁿ “Tâi-gí Kóng Koài-kî”.</font>\n<br><br><p>\n<font size=5>Kin-á-ji̍t beh kā ta̍k-ke siāu-kài--ê, sī thiⁿ-téng lâi--ê Sumer bûn-bêng!</font>\n<br><br>\n\n<p><font size=5>Sumer lâng ê Eng-gí sī Sumerians, che sī pa̍t-lâng kā in hō ê miâ, in chheng-ho͘ ka-tī sī O͘-thâu-lâng, in-ūi in ê thâu-chang sī o͘–ê, kah góa kāng-khoán, súi-tang-tang.</font><br><br></p>\n<p><font size=5>Hńg, lí thâu-mo͘ í-keng pe̍h–ah neh, lí ū ní–kòe, kiò sī góa m̄-chai o͘h!</font><br><br></p>\n<p><font size=5>Lí ê thâu-mo͘ chiah pe̍h–leh, lí liân ba̍k-chiu to pe̍h–ê, pe̍h-ba̍k!</font><br><br></p>\n<p><font size=5>O͘-thâu-mo͘ ê jîn-chéng chin chōe, kám ū su-iàu kiông-tiāu che?</font><br><br></p>\n<p><font size=5>In sī beh kiông-tiāu kóng, O͘-thâu-lâng sī gōa-lâi–ê, in ê seⁿ-tiuⁿ to̍h sī kah chāi-tē-lâng bô kāng-khoán.</font><br><br></p>\n<p><font size=5>Lâng lóng mā sī beh kiông-tiāu kóng, góa chāi-tē–ê, nah ē ū lâng teh kiông-tiāu kóng góa gōa-lâi–ê, sī kiaⁿ lâng chhōe i mn̄g-lō͘ nih!</font><br><br></p>\n<p><font size=5>Hèⁿ ā, kî-koài hoⁿh, chha-put-to teh 6500 nî chêng, Sumer bûn-bêng to̍h chhin-chhiūⁿ hiuⁿ-ko͘, po̍k–1-ē, hiông-hiông chhut-hiān tī jîn-lūi ê le̍k-sú lāi-té.</font><br><br></p>\n<p><font size=5>M̆? Bûn-bêng èng-kai sī bān-bān-á hoat-tián–khí-lâi-ê, sī án-nóa ē kóng sī hiông-hiông chhut-hiān?</font><br><br></p>\n<p><font size=5>Lí ài chai-iáⁿ, hiān-tāi ê Iraq lâm-pō͘ hit phiàn thó͘-tē, sī 1 ê chin pháiⁿ seng-chûn ê só͘-chāi.</font><br><br></p>\n<p><font size=5>Hia to̍h lóng soa-bo̍k, kui phiàn lóng choân soa, khiàm-chúi, pún-tóe to̍h khah pháiⁿ seng-oa̍h.</font><br><br></p>\n<p><font size=5>Sui-bóng sī án-ne, m̄-koh teh kó͘-chá sî-tāi, mā sī ū lâng tòa tī hia, it-ti̍t kàu ū 1 kang, 1 tīn gōa-lâi ê lâng, lâi kàu hit ê só͘-chāi.</font><br><br></p>\n<p><font size=5>“Eh! Lín lâi chia sī beh chhòng-siáⁿ? Gún chia ê chúi bô-kàu lim ŏ͘!”</font><br><br></p>\n<p><font size=5>“Hăⁿ? Chúi chóaⁿ-iūⁿ ē bô-kàu lim? Ah m̄-sī 2 tiâu khe hiah tōa tiâu?”</font><br><br></p>\n<p><font size=5>“Lí ba̍k-chiu chheⁿ-mê o͘h, kám bô khòaⁿ tio̍h hit 2 tiâu khoe, tī hiah hn̄g ê só͘-chāi, góa ta̍k-kang kōaⁿ-chúi to̍h kōaⁿ kah thèⁿ-thúi.”</font><br><br></p>\n<p><font size=5>Hit tīn gōa-lâi–ê, lí khòaⁿ góa, góa khòaⁿ lí, to̍h khai-sí chhiò kóng: </font><br><br></p>\n<p><font size=5>“Hăⁿ? Kōaⁿ-chúi? Nah ē hiah gōng?”</font><br><br></p>\n<p><font size=5>Chit sî, to̍h khòaⁿ tio̍h hit tīn O͘-thâu-lâng, ke-si chhoân hó to̍h khai-sí teh hia bú.</font><br><br></p>\n<p><font size=5>Chúi-khò͘–lah, ūn-hô–lah, khin-khin-khiang-khiang to̍h lóng kā lín khí-hó–ah, koh ū kah phùn-chôaⁿ–leh!</font><br><br></p>\n<p><font size=5>Nah ū chiah kán-tan, bô lâng kā in kà, in to̍h ē-hiáu khí chúi-khò͘?</font><br><br></p>\n<p><font size=5>Hèⁿ ā, in ê tì-sek, ki-su̍t, lóng sī chhoân piān-piān, kui-cho͘ chah–lâi-ê, góa tăⁿ khai-sí chiah ē kóng, in ê bûn-bêng sī hiông-hiông chhut-hiān–ê.</font><br><br></p>\n<p><font size=5>Ah m̄ to̍h chhin-chhiūⁿ lán chìn-chêng kóng–ê hit chhut, Ìn-tō͘ ê Sí-bông-lūn Kó͘-siâⁿ kāng-khoán, 1 ê hiān-tāi hòa ê siâⁿ-chhī chhāi tī hia, m̄-chai tó-ūi lâi–ê.</font><br><br></p>\n<p><font size=5>To̍h chha-put-to sī chit ê ì-sù.</font><br><br></p>\n<p><font size=5>Sī kóng, in ê ki-su̍t, sī tī tó-ūi o̍h–ê? In chiah lī-hāi, chìn-chêng tòa ê só͘-chāi, mā èng-kai hoat-tián liáu chiâⁿ hó–ā!</font><br><br></p>\n<p><font size=5>M̄-chai neh, in chìn-chêng sī tòa tī tó-ūi? Sī án-chóaⁿ beh lī-khui kò͘-hiong, cháu lâi kàu chia, lóng bô-lâng chai-iáⁿ, hoâiⁿ-ti̍t O͘-thâu-lâng to̍h khai-sí tī chia kiàn-siat, jîn-lūi siōng-chá ê siâⁿ-chhī, ha̍k-hāu, to̍h sī in khí–ê.</font><br><br></p>\n<p><font size=5>Kóng tio̍h ha̍k-hāu, góa ē-kì-eh khah chá tī ha̍k-hāu bat o̍h–kòe Sumer lâng, mā ū hoat-bêng in ka-kī ê bûn-jī, sǹg sī jîn-lūi siā-hōe, siōng-chá ê 1 khoán bûn-jī.</font><br><br></p>\n<p><font size=5>Bô-chhò, jî-chhiáⁿ ū ó͘ tio̍h chin chē, in hit ê sî-tāi ê bûn-jī.</font><br><br></p>\n<p><font size=5>Che góa chai-iáⁿ, in-ūi in ê bûn-jī, sī khek tī liâm-thô͘-pang téng-thâu, he bōe àu–khì, ē-tàng pó-chûn kàu chit-má.</font><br><br></p>\n<p><font size=5>Hit-tang-chūn, in to̍h sī the̍h 1 ki chiam-chiam ê kang-khū, kā bûn-jī khek tĕ liâm-thô͘-pang téng-thâu, kā hit tè pang-á khǹg piⁿ–á ho͘ ta, pang-á to̍h ē piàn kah tēng-kho̍k-kho̍k, sêng-pún kē, chè-chok koh kán-tan.</font><br><br></p>\n<p><font size=5>M̄-koh chit ê hong-sek khiàm-tiám mā chin chōe!</font><br><br></p>\n<p><font size=5>Ŏ͘? Siáⁿ-mih khiàm-tiám?</font><br><br></p>\n<p><font size=5>Nā tú-tio̍h lo̍h-hō͘-thiⁿ, to̍h bōe-tàng kah lâng chhiam-iok, nā bô liâm-thô͘-pang m̄-nā bōe ta, hoān-sè kui tè chŏaⁿ iûⁿ–khì.</font><br><br></p>\n<p><font size=5>Hò͘, lí nah ē chiah gōng, bē-hiáu iōng hóe hang o͘h!</font><br><br></p>\n<p><font size=5>Lí chiah gōng–leh, hang hang–leh, kui tè sio-thǹg-thǹg, sī beh án-chóaⁿ the̍h?</font><br><br></p>\n<p><font size=5>Lí teh piⁿ–á sió-tán–1-ē to̍h hó–ā, lūn-chin kóng bô tán i ta ,mā sī bē-sái–ā.</font><br><br></p>\n<p><font size=5>Hit ê sî-chūn nā kiâⁿ tī ke-á-thâu, m̄ tio̍h lóng ē khòaⁿ tio̍h 1 tīn lâng khiā teh lō͘-piⁿ, tī hia kho̍k-kho̍k-á tán.</font><br><br></p>\n<p><font size=5>Sió-tán–1-ē sī ē án-chóaⁿ, seng-lí kám ū chò hiah tōa?</font><br><br></p>\n<p><font size=5>Lí thâu-á kóng, ū ó͘ tio̍h chiâⁿ chōe in lâu–lo̍h-lâi ê bûn-jī, án-ne èng-kai tùi O͘-thâu-lâng ê gián-kiù chin ū pang-chān hōⁿ!</font><br><br></p>\n<p><font size=5>Pang-chān sī ū–lah, iáu-m̄-koh, liâm-thô͘-pang kì-lio̍k ê lōe-iông, chiok chē mi̍h-kiāⁿ, chún-kóng khòaⁿ ū mā bô-lō͘-iōng.</font><br><br></p>\n<p><font size=5>Khòaⁿ ū, tùi in ê le̍k-sú to̍h ū khah chōe ê jīn-bat, nah ē kóng bô-lō͘-iōng!</font><br><br></p>\n<p><font size=5>In-ūi chin chē bûn-jī, khai sî-kan khì kái-tho̍k, kiat-kó siá–ê sī, chhài-thâu 1 tiâu 25, ti-bah 1 kin 150, chit khoán ji̍t-siông seng-oa̍h ê mi̍h-kiāⁿ.</font><br><br></p>\n<p><font size=5>Ah m̄ tio̍h bōe-su hoat-phiò kāng-khoán!</font><br><br></p>\n<p><font size=5>Hèⁿ ā, khah sè tè ê liâm-thô͘-pang, chhin-chhiūⁿ lán chit-má ê sìn-iōng-khah hiah tōa niâ, iōng teh kì-lio̍k kau-e̍k ê chu-liāu, chiok sêng hoat-phiò bô-chhò.</font><br><br></p>\n<p><font size=5>Án-ne ài siu ho͘ hó, nā bô, tio̍h 1 chheng-bān, kiat-kó siak pháiⁿ–khì to̍h bô-thang ōaⁿ–ā.</font><br><br></p>\n<p><font size=5>Koh ū chiâⁿ chē teh kì-lio̍k, siá kóng kin-nî chèng-chhân siu-sêng jōa chē, in kiáⁿ chit-pái khó-chhì tē kúi miâ, chit kóa li-li-khok-khok ê tāi-chì, lóng pó-chûn kàu taⁿ.</font><br><br></p>\n<p><font size=5>Án-ne kóng–khí-lâi, in m̄ to̍h ta̍k-ê lâng lóng bat-jī.</font><br><br></p>\n<p><font size=5>Eh! Lí koh hoan-thâu ka siūⁿ khòaⁿ-māi, in ê bûn-jī nā sī chiah-nī-á phó͘-phiàn, peh-sèⁿ pêng-siông-sî to̍h the̍h lâi teh kì-lio̍k seng-oa̍h, èng-kai bē o͘-pe̍h siá hoⁿh!</font><br><br></p>\n<p><font size=5>Lí sī beh kiông-tiāu kóng, in siá ê bûn-jī, sī ē-tàng siong-sìn–ê?</font><br><br></p>\n<p><font size=5>Hèⁿ, góa to̍h sī chit ê ì-sù.</font><br><br></p>\n<p><font size=5>Lí kám chai, khah chá choan-ka bat hoat-hiān 1 ê bûn-kiāⁿ, siá kóng in ū 1 tīn lâng, khui-to kā pēⁿ-lâng ba̍k-chiu lāi ū būn-tê ê mi̍h-kiāⁿ the̍h–chhut-lâi, hō͘ i koh ē-tàng khòaⁿ–tio̍h.</font><br><br></p>\n<p><font size=5>Hăⁿ? Sī chin–ê a̍h-sī ké–ê, siuⁿ-hàm–lah!</font><br><br></p>\n<p><font size=5>Chin–ê ō͘, téng-koân to̍h án-ne siá, hāi hit-kóa choan-ka chhoah 1 tiô.</font><br><br></p>\n<p><font size=5>M̀, nā chún-kóng chit kiāⁿ tāi-chì sī ké–ê, án-ne èng-kai koh ū pa̍t-hāng, ē-tàng chèng-bêng in tiāⁿ-tiāⁿ teh o͘-pe̍h siá ê mi̍h-kiāⁿ–ā.</font><br><br></p>\n<p><font size=5>To̍h sī bô–mah, chhin-chhiūⁿ siáⁿ-mih gōa-kau bûn-kiāⁿ, hoat-lu̍t tiâu-bun, lóng ū ó͘–tio̍h.</font><br><br></p>\n<p><font size=5>He lóng sī ji̍t-siông seng-oa̍h iōng ē tio̍h–ê, bōe-sái o͘-pe̍h siá.</font><br><br></p>\n<p><font size=5>Siōng tiōng-iàu–ê sī, koh ū ó͘ tio̍h, kah O͘-thâu-lâng ê le̍k-sú, ū koan-hē ê bûn-jī!</font><br><br></p>\n<p><font size=5>Hó! In ùi tó-ūi lâi–ê? Sī án-chóaⁿ chiah-nī-á lī-hāi? Kám ū siá?</font><br><br></p>\n<p><font size=5>Che m̄-chai neh, hoān-sè ū siá, chí-sī iáu-bē ó͘–chhut-lâi.</font><br><br></p>\n<p><font size=5>M̄-koh, ū ó͘ tio̍h 1 ê chiâⁿ tiōng-iàu ê bûn-kiāⁿ, kì-lio̍k in ê kok-ông, kiò-chò siáⁿ-mih miâ, thóng-tī jōa chē nî.</font><br><br></p>\n<p><font size=5>Chèng-tī–lah, thóng-tī-chiá–lah, khak-si̍t kài tiōng-iàu, it-tēng ài siá–lo̍h-lâi.</font><br><br></p>\n<p><font size=5>Góa kā lí kóng, hit hūn bûn-kiāⁿ ū jōa tiōng-iàu lí chai–bô, chit-má lóng-chóng ó͘ tio̍h 16 hūn kāng-khoán–ê neh!</font><br><br></p>\n<p><font size=5>Kám sī khó-chhì ê sî-chūn, ta̍k-ke lóng thau-khòaⁿ kāng 1 ê tông-o̍h ê tap-àn?</font><br><br></p>\n<p><font size=5>1 ê lâng ê seng-khu piⁿ, sī beh án-chóaⁿ chē 15 ê? Hit-kóa khó͘-pih sī beh hō͘ tòa tī bô-kāng só͘-chāi ê lâng, lóng ē-tàng liáu-kái in ê le̍k-sú.</font><br><br></p>\n<p><font size=5>Só͘-pái sī teh bô kāng siâⁿ-chhī ûi-chek ó͘–tio̍h-ê!</font><br><br></p>\n<p><font size=5>Koài-kî ê tāi-chì to̍h tī chia, i téng-thâu siá kóng, tē 1 ê kok-ông, sī thiⁿ-téng lâi–ê!</font><br><br></p>\n<p><font size=5>Hó͘–ò͘! Gōa-chheⁿ-lâng!</font><br><br></p>\n<p><font size=5>Koh ū, téng-thâu siá kóng, thâu-khí-seng ū 8 ê kok-ông, 1 ê sòa 1 ê, thóng-tī ê sî-kan chhiau-kòe 24 bān nî.</font><br><br></p>\n<p><font size=5>Ĕ? Góa ū būn-tôe!</font><br><br></p>\n<p><font size=5>Góa chia–lah, lí thâu-khak ū būn-tê m̄!</font><br><br></p>\n<p><font size=5>M̄-sī–lah, góa sī beh mn̄g-kóng, Sumer bûn-bêng m̄-sī chiah 6 chheng nî? In 24 bān nî sī teh tó-ūi thóng-tī–ê?</font><br><br></p>\n<p><font size=5>M̀, chit ê būn-tê chiâⁿ hó, put-jî-kò che khó-chhì bē khó, liâm-thô͘-pang téng-thâu bô-siá–ê, lóng bô tiōng-iàu.</font><br><br></p>\n<p><font size=5>Ah, chhàu-tōaⁿ–lah!</font><br><br></p>\n<p><font size=5>Lí kám-kak thiaⁿ–khí-lâi kài chhàu-tōaⁿ, góa ē-tàng liáu-kái, put-kò, he lō͘-bóe ū kúi-ê kok-ông ê miâ, tī pa̍t ê bîn-cho̍k ê le̍k-sú lāi-bīn, chin-chiàⁿ ū kì–lo̍h-lâi. </font><br><br></p>\n<p><font size=5>24 bān nî, pêng-kun 1 ê kok-ông thóng-tī 3 bān nî, koh sī thiⁿ-téng lâi–ê, án-ne it-tēng sī gōa-chheⁿ-lâng.</font><br><br></p>\n<p><font size=5>Chin chē lâng siong-sìn gōa-chheⁿ-lâng chit ê kóng-hoat, teh O͘-thâu-lâng ê kì-lio̍k, ū kóng tio̍h lán chit ê Thài-iông-hē, ū 1 lia̍p he̍k-chhiⁿ, kiò-chò Ni-pí-luh.</font><br><br></p>\n<p><font size=5>Lim bì-luh.</font><br><br></p>\n<p><font size=5>M̄-sī lim bì-luh, sī Ni-pí-luh, chit lia̍p chhiⁿ se̍h Thài-iông 1 liàn ài 3600 nî.</font><br><br></p>\n<p><font size=5>Án-ne lán it-poaⁿ-lâng sī bô-hoat-tō͘ thang khòaⁿ, m̄-koh Sumer lâng ê kok-ông ē-tàng khòaⁿ kúi-nā pái.</font><br><br></p>\n<p><font size=5>O͘-thâu-lâng kóng, sîn-bêng to̍h sī ùi Ni-pí-luh lâi–ê, sîn-bêng teh 45 bān nî chêng, chhòng-chō jîn-lūi.</font><br><br></p>\n<p><font size=5>Nā sī gōa-chheⁿ-lâng bú–ê, án-ne i it-tēng ū bo̍k-tek.</font><br><br></p>\n<p><font size=5>Ū lâng chhui-lūn kóng, gōa-chheⁿ-lâng chhòng-chō jîn-lūi, sī beh lâi thè in ó͘ kim-á.</font><br><br></p>\n<p><font size=5>Hăⁿ-à, lán jîn-lūi ê chó͘-sian, hō͘ gōa-chheⁿ-lâng tòng-chò lô͘-châi o͘h!</font><br><br></p>\n<p><font size=5>Eh! Sîn-bêng kiò lí chò tāi-chì, lí kám káⁿ kóng bô-ài?</font><br><br></p>\n<p><font size=5>Heh heh, m̄-káⁿ, iáu-m̄-koh gōa-chheⁿ-lâng ài kim-á beh chhòng-siáⁿ, beh the̍h khì khai o͘h!</font><br><br></p>\n<p><font size=5>Kim-á m̄-nā sī tâu-chu niâ, iōng tī kang-gia̍p hong-bīn, mā sī chiok ū kè-ta̍t ê mi̍h-kiāⁿ neh!</font><br><br></p>\n<p><font size=5>Bōe seⁿ-sian, bōe hu–khì, khak-si̍t ū i ê kè-ta̍t, put-jî-kò, gōa-chheⁿ-lâng kám bô siáⁿ-mih siat-pī, ē-tàng ka-kī ó͘, to̍h koh chhī hiah chōe lâng khì thè in ó͘.</font><br><br></p>\n<p><font size=5>Góa a̍h chai, hoān-sè in to̍h khah bô-êng, kiò lô͘-châi khì thè in ó͘, chhāi 1 ê kok-ông tī hia koán-lí to̍h hó.</font><br><br></p>\n<p><font size=5>1 ê kok-ông ài thóng-tī kúi-nā bān nî, siūⁿ–khí-lâi mā sī kài sin-khó͘.</font><br><br></p>\n<p><font size=5>Ká-ná hō͘ lâng phòaⁿ bû-kî–leh!</font><br><br></p>\n<p><font size=5>Āu–lâi–leh?</font><br><br></p>\n<p><font size=5>Āu–lâi to̍h chò tōa-chúi–ah, jîn-lūi hiám hō͘ chúi im kah bô–khì, hoān-sè liân kok-ông to hông chhiâng-chhiâng–khì.</font><br><br></p>\n<p><font size=5>Án-ne oa̍h–lo̍h-lâi ê jîn-lūi tio̍h chū-iû–ah!</font><br><br></p>\n<p><font size=5>Lí chia̍h khah bái–leh, liam-mi koh phài sin ê kok-ông lâi–ah!</font><br><br></p>\n<p><font size=5>Hăⁿ–à? Hiau-hēng o͘h, jîn-lūi ê chó͘-sian chiah-nī-á pháiⁿ-miā!</font><br><br></p>\n<p><font size=5>Chò tōa-chúi chit ê thoân-soat, siōng-chá to̍h sī ùi Sumer lâng chia chhut–lâi-ê, 1 tiám-cheng 60 hun, 1 ê îⁿ-kho͘-á 360 tō͘, lóng sī O͘-thâu-lâng hoat-bêng–ê.</font><br><br></p>\n<p><font size=5>Ah m̄-sī 1 tīn ó͘ kim-á ê lô͘-châi, bat chiah chōe sī beh chhòng-siáⁿ?</font><br><br></p>\n<p><font size=5>Chiah thang chai-iáⁿ kúi-tiám thèng-hó hā-pan–ā!</font><br><br></p>\n<p><font size=5>Koh ū 1 ê chhù-bī ê hiān-siōng, pún-té 1 ê kok-ông lóng thóng-tī kúi-nā bān nî, tī chò tōa-chúi liáu-āu, soah piàn-chò chheng-gōa nî, pah-gōa nî, kúi cha̍p nî, bô chhin-chhiūⁿ chìn-chêng hiah tn̂g-hòe-siū–ā.</font><br><br></p>\n<p><font size=5>Hō͘ tōa-chúi im 1-ē, tn̂g-hòe-siū ê kong-lêng soah pháiⁿ–khì.</font><br><br></p>\n<p><font size=5>Nā kóng khah kó͘-chá-sî ê kok-ông sī sîn, án-ne āu–lâi ê kok-ông to̍h bān-bān-á piàn-chò kah it-poaⁿ-lâng kāng-khoán.</font><br><br></p>\n<p><font size=5>Nā m̄-sī sîn-bêng, to̍h bô-lâng kiaⁿ–ā, bô teh ka sìn-táu.</font><br><br></p>\n<p><font size=5>Chū án-ne Sumer ê ông-tiâu tī 4 chheng-gōa nî chêng, in-ūi chiàn-cheng, bia̍t-bông–ah!</font><br><br></p>\n<p><font size=5>Kó͘-chá-sî in-ūi chiàn-cheng bia̍t-bông, che tiāⁿ-tiāⁿ ū–ê-lah, ōaⁿ-chò hiān-tāi mā sī kāng-khoán–ā.</font><br><br></p>\n<p><font size=5>Kóng tio̍h chiàn-cheng hoⁿh, góa koh siūⁿ tio̍h 1 kiāⁿ tāi-chì, tong-chho͘ hoat-seng Iraq chiàn-cheng ê sî-chūn, bí-kun chiàm-niá O͘-thâu-lâng lâu–lo̍h-lâi ê Ur kó͘-siâⁿ, chiok chē lâng kóng in chhōe tio̍h 1 ê mn̂g, ē-tàng kā lâng thoân khì pa̍t lia̍p chheⁿ-kiû.</font><br><br></p>\n<p><font size=5>Koh teh chhàu-tōaⁿ–ā, kó͘-siâⁿ tī hia kúi-nā chheng-nî, ū hó mih-á chá to̍h hông poaⁿ liáu-liáu–ah.</font><br><br></p>\n<p><font size=5>Bô ŏ͘, 1 pah tang chêng ê gián-kiù, chiah tī hit ê ûi-chek, hoat-hiān 1 téng kok-ông teh tì ê thâu-khoe, téng-thâu kèng-jiân sī tō͘-kim–ê.</font><br><br></p>\n<p><font size=5>Tō͘-kim? Án-ne m̄-to̍h ài ū tiān, pài-thok–eh, kúi-chheng-nî neh!</font><br><br></p>\n<p><font size=5>Hèⁿ–ā, só͘-pái lâng chiah ē kóng, chiàn-cheng chiah khai-sí, Bí-kok to̍h kóaⁿ-kín phài kun-tūi khì chiàm hit ê só͘-chāi. Chhōe khòaⁿ ū siáⁿ-mih hó-khang–ê-bô!</font><br><br></p>\n<p><font size=5>He thiaⁿ–khí-lâi tio̍h sī o͘-pe̍h-kóng–ê, tī soa-bo̍k lāi-tóe, bô ūi thang bih, chhin-chhiūⁿ kó͘-siâⁿ hit khoán khah koân ê só͘-chāi, it-tēng sī seng chiàm seng iâⁿ–ê, khah-chá góa chò-peng ê sî-chūn hoⁿh.</font><br><br></p>\n<p><font size=5>Hó! Tòng–khài! Mài koh kóng lí chò-peng ê sî-chūn!</font><br><br></p>\n<p><font size=5>Eh! M̄-sī, lí thiaⁿ góa kóng–1-ē-lah!</font><br><br></p>\n<p><font size=5>Góa sī Niau-tāu, lán āu-hôe chài-hōe ŏ͘!</font><br><br></p>\n<p><font size=5>Lí thiaⁿ góa kóng–lah! Góa sī Chiá-siông, eh, tán–1-ē!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","蘇美文明"]},{"title":"【台語講怪奇】 EP06-食飽siuⁿ閒ê巨石文明","url":"/%5Bobject%20Object%5D/kongkoaiki06/","content":"<p><a href=\"https://youtu.be/f-7nTyP573o\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　</p>\n<hr>\n<p><font size=5>歡迎收聽「台語講怪奇」。</font><br><br></p>\n<p><font size=5>歡迎收聽台語講怪奇，咱今á日beh講–ê是神祕ê大石頭建築，mā有人ka hō做巨石文明。</font><br><br></p>\n<p><font size=5>Tī全世界chiâⁿ chē所在，無kâng ê民族，攏有用大石頭起建築物ê文化。</font><br><br></p>\n<p><font size=5>Chit寡建築物，in ê路用有廟寺，有墓，有金字塔，mā有1寡到chit-má，攏無法度確定是beh做啥物用途ê遺跡。</font><br><br></p>\n<p><font size=5>Chit內底上有名ê 1 ê，是英國ê巨石陣，幾十塊ê巨石排列做圓形，有4千年ê歷史，一般是ioh講，he是彼tang陣teh做祭拜儀式ê所在，m̄-koh mā無法度確定。</font><br><br></p>\n<p><font size=5>埃及ê Khufu金字塔，相信ta̍k-ê攏bat聽–過，che是tī 4500年前完成ê建築物，伊使用230萬塊ê大石頭ka疊–起-來，ta̍k粒石頭上無攏有2噸半，金字塔起好了後，是全世界上koân ê建築物，一直到700年前，chit ê記錄chiah去hông超–過。</font><br><br></p>\n<p><font size=5>法國有1 ê Carnac巨石林，chia ê巨石有超過3千塊以上，m̄知是照啥理路，閣排kah整齊整齊，歷史超過5千年，起造ê年代比金字塔閣khah久，其中有1寡古早時ê墓，m̄-koh chiah大phiàn ê遺跡，是為tio̍h啥物目的起–ê，kāng款無人知影。</font><br><br></p>\n<p><font size=5>照咱現此時對古早人ê認bat，四五千年前ê人類，大部分猶teh用石頭做ê工具，上好ê工具，極加to̍h是青銅，in nah有才調來處理chiah大塊ê石頭？</font><br><br></p>\n<p><font size=5>而且in一定是有足強ê意志a̍h是需求，chiah會動員hiah-nī-á chē人ê來舞chit寡代誌。</font><br><br></p>\n<p><font size=5>咱tú-chiah講–ê hit寡遺跡，伊工程ê規模，to̍h算是用現代ê技術，凡勢to舞bē出–來，真chē專家to̍h teh想，teh hia ioh講，幾千年前in是án怎做–ê？</font><br><br></p>\n<p><font size=5>其實mā m̄是現代人ài替in操煩，只是想–tio̍h to m̄甘願，lín chit寡古早人竟然有才調起che有–ê無–ê！</font><br><br></p>\n<p><font size=5>Hèⁿ ā，tio̍h算講阮無hiah gâu搬石頭，上無阮mā ài知影lín是有啥物撇步–ā！</font><br><br></p>\n<p><font size=5>江湖一點訣，講–破to̍h無價值，咱chit-má to̍h來教ta̍k-ê án怎搬石頭，頭1 ê是英國巨石陣，thàn落雪ê時陣，用冰車來拖to̍h好！</font><br><br></p>\n<p><font size=5>超過9米，30噸以上ê大石頭，閣是寒–人冷ki-ki，若無sè-jī腰會閃–tio̍h ŏ͘！</font><br><br></p>\n<p><font size=5>當然mā m̄是1 ê人家己拖–ā，100 ê人做夥拖，閣加100隻Husky。</font><br><br></p>\n<p><font size=5>我算–1-ē，30噸，to̍h是3萬公斤，按呢人hâm狗做夥算，平均1 ê ài拖150公斤neh！</font><br><br></p>\n<p><font size=5>100 ê人若無法–伊，叫所有ê人來搬，庄頭庄尾厝邊隔壁攏總來交陪，順sòa練身體。</font><br><br></p>\n<p><font size=5>Eh，你是當做別人攏閒閒無代誌–o͘h！</font><br><br></p>\n<p><font size=5>寒–人無法度作穡–ah，無是beh規工bih tī厝–ni̍h看電視nih，ài加減á運動–lah！</font><br><br></p>\n<p><font size=5>運動ê方式chiâⁿ chē–ā，古早人m̄是定定去kâng佔地盤，搶食物，閣刣人兼放火。</font><br><br></p>\n<p><font size=5>你用講–ê to̍h khah簡單，he出–去是ài hâm人拚性命neh，猶是搬石頭khah健康–lah！</font><br><br></p>\n<p><font size=5>起造巨石陣ê理由是為tio̍h健康，che我真正m̄ bat聽–過，拖大石頭真thiám neh。</font><br><br></p>\n<p><font size=5>若siuⁿ thiám，拖kah半路to̍h ka擲tī hia，明年chiah閣轉來拖to̍h好–ā，橫直mā無人會偷the̍h。</font><br><br></p>\n<p><font size=5>石頭to̍h bē-tàng食，偷the̍h he beh創啥，ah m̄-koh你慢慢á舞，工程m̄ to̍h ài拖chiâⁿ久。</font><br><br></p>\n<p><font size=5>A̍h無teh趕時間–ā，若無，閣會tàng外包hō͘專業–ê，聖誕老阿伯。</font><br><br></p>\n<p><font size=5>Eh！牽kah tùi hia去，先bàng講hit ê時代聖誕老阿伯根本to猶bē出世，我問–你，你kám有收過聖誕老人送–你ê禮物？</font><br><br></p>\n<p><font size=5>無neh，kám是我無夠乖？</font><br><br></p>\n<p><font size=5>M̄是你無夠乖，是你老–ā-lah！</font><br><br></p>\n<p><font size=5>Ái-iò͘，講kah按呢，我本底是想講，聖誕老人ê冰車，載hiah chē禮物tī天頂飛，搬1下石頭小khóa-á代誌，我若有hit台會tàng飛ê冰車，石頭我家己搬mā會使–ā。</font><br><br></p>\n<p><font size=5>你連禮物to̍h the̍h無，閣teh siàu想人ê冰車，食khah bái–eh-lah。</font><br><br></p>\n<p><font size=5>Hò͘，chhōe外包mā bē使，ah無你khah巧，石頭你來搬看māi講。</font><br><br></p>\n<p><font size=5>好，按呢我來起金字塔，石頭1粒2噸半，超過200萬塊，挖1條運河，用船來載to̍h好。</font><br><br></p>\n<p><font size=5>Ĕ？Chit招聽–起-來bē-bái neh，免搬kah hiah-nī thiám。</font><br><br></p>\n<p><font size=5>Nî-lô-hô，本底to̍h是每1冬，tī固定時間攏會做大水，溪邊ê田攏淹淹–去，無法度種田，閒閒無代誌做，to̍h ta̍k-ke來sńg石頭–ā。</font><br><br></p>\n<p><font size=5>Sńg石頭，練身體閣兼sńg水，比拚性命搶地盤閣khah健康hōⁿ。</font><br><br></p>\n<p><font size=5>Hèⁿ，beh放火mā放bē –起-來-ā。</font><br><br></p>\n<p><font size=5>怎樣放bē –起-來？</font><br><br></p>\n<p><font size=5>To̍h teh淹水–ah，是beh án怎放火？</font><br><br></p>\n<p><font size=5>是講，金字塔內底上重ê石頭，超過100噸lio͘h，he是án怎搬–ê？</font><br><br></p>\n<p><font size=5>你想講超過100噸to̍h chiâⁿ厲害m̄？我kā你講，古早ê埃及人，閣有挖1塊方尖碑，長度有42米，重量超過1千噸。</font><br><br></p>\n<p><font size=5>Eh，1千噸kah 2噸半差足chē neh，he是beh án怎搬？</font><br><br></p>\n<p><font size=5>而且，in teh挖ê時陣，koh順sòa ka磨kah平平。</font><br><br></p>\n<p><font size=5>先做si-á-geh kám有差？</font><br><br></p>\n<p><font size=5>當然mā有差，意思to̍h是講，我teh挖ê時，to̍h已經想好ài án怎搬–ah，而且我確定teh搬ê時陣，絕對bē去ho͘ kha̍p–tio̍h。</font><br><br></p>\n<p><font size=5>Ŏ͘，是按呢o͘h，ah是beh按怎搬，你m̄ to̍h緊講。</font><br><br></p>\n<p><font size=5>He簡單–lah，chhōe外包–ê，叫外星人來tàu搬to̍h好–ah。</font><br><br></p>\n<p><font size=5>Eh，kám會使按呢偷食步？叫外星人來鬥相共，m̄是面對問題ê方式–lah。</font><br><br></p>\n<p><font size=5>你閣敢講，頭tú-á到底是siáng講beh外包hō͘聖誕老阿伯？</font><br><br></p>\n<p><font size=5>好–lah好–lah，若無chit táu to̍h算無輸無贏。</font><br><br></p>\n<p><font size=5>咱tú-chiah講–ê chit 2 ê，to̍h是thàn無法度種田ê時陣，來舞chit寡工程。</font><br><br></p>\n<p><font size=5>凡勢是beh用chit ê方式，hō͘參與ê百姓有通食飽，而且ta̍k工工課做kah足thiám，chiah bē想講beh造反。</font><br><br></p>\n<p><font size=5>To̍h是驚人食飽siuⁿ閒，a̍h是食bē飽會想beh亂，想1寡齣頭來hō͘ in舞，算是1種統治ê手段。</font><br><br></p>\n<p><font size=5>咱一般攏會想講，文明kap科技是一直teh進步–ê，m̄-koh，mā有可能因為天災a̍h是戰爭，人死了了，khah早ê技術無法度koh傳–落-來。</font><br><br></p>\n<p><font size=5>所擺，古早人做會到ê代誌，後–來顛倒soah愈來愈退步，到chit-má，看tio̍h hit寡古早時代ê巨石建築，to̍h會去想講kám會是外星人舞–ê。</font><br><br></p>\n<p><font size=5>古早時有1 ê羅馬帝國，足厲害，羅馬人ê建築技術chiâⁿ進步，我相信ta̍k-ê攏bat聽–過。</font><br><br></p>\n<p><font size=5>In m̄-nā四界去搶人ê地盤，閣會吸收在地人ê智慧kap技術，hō͘ in ê文明愈來愈進步。</font><br><br></p>\n<p><font size=5>In ùi希臘人hit pêng，學tio̍h製作吊車ê技術，in閣開時間去研究，發展，tī 2千年前，羅馬人to̍h會tàng用吊車搬幾十噸ê大石頭–ā。</font><br><br></p>\n<p><font size=5>講tio̍h羅馬人ê建築，ta̍k-ke頭1 ê想–tio̍h-ê，應該to̍h是羅馬競技場。</font><br><br></p>\n<p><font size=5>因為tī hia拍ê電影足有名，閣有電視劇，chit時通人知。</font><br><br></p>\n<p><font size=5>窮實tī Lî-pa-lūn，閣有1 ê世界有名ê Baalbek遺跡，che是2千外年前，羅馬人起ê神廟。</font><br><br></p>\n<p><font size=5>He是1 ê足有名ê世界文化遺產。</font><br><br></p>\n<p><font size=5>Hit ê神廟ê柱á，有7層樓hiah koân，疊tī柱á頂頭ê大石頭，1塊to̍h差不多有60噸。</font><br><br></p>\n<p><font size=5>2千年前ê吊車，to̍h chiah-nī-á厲害o͘h！</font><br><br></p>\n<p><font size=5>Hèⁿ ā，hit塊石頭頂面有8 ê孔，專家認為to̍h是in使用吊車ê證據。</font><br><br></p>\n<p><font size=5>若1台吊車用1 ê孔，60噸，按呢算–起-來，in使用ê吊車，1台會tàng搬7噸半。</font><br><br></p>\n<p><font size=5>8台吊車同齊作業，che已經chiâⁿ厲害–ā，不而過，閣khah驚–人ê是，廟寺底層，地基用ê大石頭，長度有22米hiah長，重量上無mā有800噸，你是beh án怎搬？</font><br><br></p>\n<p><font size=5>用100台吊車來處理kám bē使？</font><br><br></p>\n<p><font size=5>He石頭長度有22米neh，你1 pêng to̍h ài khǹg 50台ê吊車，吊車kám有hiah細台？</font><br><br></p>\n<p><font size=5>Eh，tio̍h hoⁿh，m̄是用khah chē吊車to̍h khah好neh，ah若無，in是án怎搬–ê？</font><br><br></p>\n<p><font size=5>我問–你，若是叫你去搬hit支柱á，你會án怎搬？</font><br><br></p>\n<p><font size=5>圓形ê柱á，我想–1-ē，ah，土腳鋪ho͘平，用liàn–ê to̍h好。</font><br><br></p>\n<p><font size=5>巧ŏ͘，按呢若是800噸ê石頭，你beh án怎搬？</font><br><br></p>\n<p><font size=5>He to̍h m̄是圓形–ê，無法度用liàn–ê，kám是ài chhōe外包–ê？</font><br><br></p>\n<p><font size=5>Bàng閣想聖誕老阿伯–ah！伊若m̄是圓–ê，to̍h bē-tàng用lìn–ê，按呢你ka變做圓–ê，m̄ to̍h好–ah！</font><br><br></p>\n<p><font size=5>Ĕ？四角形–ê，按呢，我tī伊四ê面攏ka裝1 ê架á，將伊變做圓型–ê，to̍h會tàng用liàn–ê，根本to m̄免吊車–mah！</font><br><br></p>\n<p><font size=5>Hèⁿ ā，吊車用來kā石頭吊ho͘ koân to̍h好，免用吊車搬，chit ê方式聽–起-來蓋合理hoⁿh！</font><br><br></p>\n<p><font size=5>Chit ê理論我會tàng接受。</font><br><br></p>\n<p><font size=5>M̄-koh，mā是有人堅持，m̄相信羅馬人有才調搬hiah大粒ê石頭，to̍h teh ioh講，頂頭ê廟是羅馬人起–ê，不過ē層ê大石頭，是5千年前，甚至是1萬年前ê古早文明chhāi tī hia–ê。</font><br><br></p>\n<p><font size=5>羅馬人做bē到，顛倒5千年前ê人to̍h做會到，che koh是啥物理路？</font><br><br></p>\n<p><font size=5>我想應該是hoⁿh，to̍h算是烏白講，只要你講了有趣味，to̍h有人會kā你捧場，你若講了siuⁿ正經，顛倒無人beh聽。</font><br><br></p>\n<p><font size=5>有道理ŏ͘，我若提出1 ê理論講，chit ê世界上無外星人，聽–起-來to̍h無啥趣味，m̄-koh我若是烏白chòaⁿ，講in án怎閣án怎，我認為chit ê世界上，一定有外星人，按呢to̍h會有chiâⁿ chē人來kā我chhi̍h讚。</font><br><br></p>\n<p><font size=5>Hèⁿ ā，若是tú tio̍h啥物古早時代ê代誌，現此時無法度解說–ê，先賴hō͘外星人to̍h tio̍h–ā。</font><br><br></p>\n<p><font size=5>雖罔是按呢講，不過，chit寡巨石文明確實mā是有真chē怪奇，可比講，Turkey有1 ê Gô-bé-khí-lí石陣，chit-má ê專家確定，hit ê遺跡，超過1萬2千年。</font><br><br></p>\n<p><font size=5>Hăⁿ？1萬2千年？Ah m̄ to̍h kah Atlantis kāng 1 ê時期？</font><br><br></p>\n<p><font size=5>Hit ê遺跡ê規模mā是足譀古，而且你ài知影，彼tang陣ê人類，猶閣bē曉種田，in食ê物件to̍h是去phah獵，挽果子，nah有才調飼1大陣人，閒閒無代誌去搬石頭？</font><br><br></p>\n<p><font size=5>Eh，che聽–起-來真正有夠怪奇，你閣sòa lŏe講，我想beh聽。</font><br><br></p>\n<p><font size=5>Ta̍k-ke若是有趣味想beh聽，ài會記lih kā阮注文，tàu相報，我是A-chin in ang。</font><br><br></p>\n<p><font size=5>我是Ko͘-chiáu。</font><br><br></p>\n<p><font size=5>感謝ta̍k-ê收聽，咱後回再會ŏ͘！</font><br><br></p>\n<hr>\n<br>\n<font size=5>Hoan-gêng siu-thiaⁿ Tâi-gí Kóng Koài-kî, lán kin-á-ji̍t beh kóng--ê sī sîn-pì ê tōa chio̍h-thâu kiàn-tio̍k, mā ū lâng ka hō-chò Kī-se̍k-bûn-bêng.</font>\n<br><br><p>\n\n<p><font size=5>Tī choân sè-kài chiâⁿ chē só͘-chāi, bô kâng ê bîn-cho̍k, lóng ū iōng tōa chio̍h-thâu khí kiàn-tio̍k-bu̍t ê bûn-hòa.</font><br><br></p>\n<p><font size=5>Chit kóa kiàn-tio̍k-bu̍t, in ê lō͘-iōng ū biō-sī, ū bōng, ū kim-jī-thah, mā ū 1 kóa kàu chit-má, lóng bô-hoat-tō͘ khak-tēng sī beh chò siáⁿ-mih iōng-tô͘ ê ûi-chek.</font><br><br></p>\n<p><font size=5>Chit lāi-té siōng ū-miâ ê 1 ê, sī Eng-kok ê Kī-se̍k-tīn, kúi cha̍p tè ê kī-chio̍h pâi-lia̍t chò îⁿ-hêng, ū 4 chheng nî ê le̍k-sú, it-poaⁿ sī ioh kóng, he sī hit-tang-chūn teh chò chè-pài gî-sek ê só͘-chāi, m̄-koh mā bô-hoat-tō͘ khak-tēng.</font><br><br></p>\n<p><font size=5>Ai-ki̍p ê Khufu kim-jī-thah, siong-sìn ta̍k-ê lóng bat thiaⁿ–kòe, che sī tī 4500 nî chêng oân-sêng ê kiàn-tio̍k-bu̍t, i sú-iōng 230 bān tè ê tōa chio̍h-thâu ka tha̍h–khí-lâi, ta̍k lia̍p chio̍h-thâu siōng-bô lóng ū 2 tòng pòaⁿ, kim-jī-thah khí hó liáu-āu, sī choân-sè-kài siōng koân ê kiàn-tio̍k-bu̍t, it-ti̍t kàu 700 nî chêng, chit ê kì-lo̍k chiah khì hông chhiau–kòe.</font><br><br></p>\n<p><font size=5>Hoat-kok ū 1 ê Carnac Kī-se̍k-lîm, chia ê kī-chio̍h ū chhiau-kòe 3 chheng tè í-siōng, m̄-chai sī chiàu sáⁿ lí-lō͘, koh pâi kah chéng-chê chéng-chê, le̍k-sú chhiau-kòe 5 chheng nî, khí-chō ê nî-tāi pí kim-jī-thah koh khah kú, kî-tiong ū 1 kóa kó͘-chá-sî ê bōng, m̄-koh chiah tōa phiàn ê ûi-chek, sī ūi-tio̍h siáⁿ-mih bo̍k-tek khí–ê, kāng-khoán bô-lâng chai-iáⁿ.</font><br><br></p>\n<p><font size=5>Chiàu lán hiān-chhú-sî tùi kó͘-chá-lâng ê jīn-bat, 4, 5 chheng nî chêng ê jîn-lūi, tōa-pō͘-hūn iáu teh iōng chio̍h-thâu chò ê kang-kū, siōng hó ê kang-kū ke̍k-ke to̍h sī chheⁿ-tâng, in nah ū châi-tiāu lâi chhú-lí chiah tōa tè ê chio̍h-thâu?</font><br><br></p>\n<p><font size=5>Jî-chhiáⁿ in it-tēng sī ū chiok kiông ê ì-chì a̍h-sī su-kiû, chiah ē tōng-oân hiah-nī-á chē ê lâng lâi bú chit kóa tāi-chì.</font><br><br></p>\n<p><font size=5>Lán tú-chiah kóng–ê hit kóa ûi-chek, i kang-têng ê kui-bô͘, to̍h sǹg sī iōng hiān-tāi ê ki-su̍t, hoān-sè to bú bē chhut–lâi, chin chē choan-ka to̍h teh siūⁿ, teh hia ioh kóng, kúi-chheng-nî chêng in sī án-chóaⁿ chò–ê?</font><br><br></p>\n<p><font size=5>Kî-si̍t mā m̄-sī hiān-tāi-lâng ài thè in chhau-hoân, chí-sī siūⁿ–tio̍h to m̄ kam-goān, lín chit kóa kó͘-chá-lâng kèng-jiân ū châi-tiāu khí che ū–ê bô–ê!</font><br><br></p>\n<p><font size=5>Hèⁿ ā, tio̍h sǹg kóng gún bô hiah gâu poaⁿ chio̍h-thâu, siōng-bô gún mā ài chai-iáⁿ lín sī ū siáⁿ-mih phiat-pō͘–ā!</font><br><br></p>\n<p><font size=5>Kang-ô͘ chi̍t tiám koat, kóng–phòa to̍h bô kè-ta̍t, lán chit-má to̍h lâi kà ta̍k-ê án-chóaⁿ poaⁿ chio̍h-thâu, thâu 1 ê sī Eng-kok Kī-se̍k-tīn, thàn lo̍h-seh ê sî-chūn, iōng peng-chhia lâi thoa to̍h hó!</font><br><br></p>\n<p><font size=5>Chhiau-kòe 9 bí, 30 tòng í-siōng ê tōa chio̍h-thâu, koh sī kôaⁿ–lâng léng-ki-ki, nā bô-sè-jī io ē siám–tio̍h ŏ͘!</font><br><br></p>\n<p><font size=5>Tong-jiân mā m̄-sī 1 ê lâng ka-tī thoa–ā, 100 ê lâng chò-hóe thoa, koh ka 100 chiah Husky.</font><br><br></p>\n<p><font size=5>Góa sǹg–1-ē, 30 tòng, to̍h sī 3 bān kong-kin, án-ne lâng hâm káu chò-hóe sǹg, pêng-kin 1 ê ài thoa 150 kong-kin neh!</font><br><br></p>\n<p><font size=5>100 ê lâng nā bô-hoat–i, kiò só͘-ū ê lâng lâi poaⁿ, chng-thâu chng-bóe chhù-piⁿ keh-piah lóng-chóng lâi kau-pôe, sūn-sòa liān sin-thé.</font><br><br></p>\n<p><font size=5>Eh, lí sī tòng-chò pa̍t-lâng lóng êng-êng bô tāi-chì–o͘h!</font><br><br></p>\n<p><font size=5>Kôaⁿ–lâng bô-hoat-tō͘ choh-sit–ah, bô sī beh kui-kang bih tī chhù–ni̍h khòaⁿ tiān-sī nih, ài ke-kiám-á ūn-tōng–lah!</font><br><br></p>\n<p><font size=5>Ūn-tōng ê hong-sek chiâⁿ chē–ā, kó͘-chá-lâng m̄-sī tiāⁿ-tiāⁿ khì kâng chiàm tē-pôaⁿ, chhiúⁿ chia̍h-mi̍h, koh thâi-lâng kiam pàng-hóe.</font><br><br></p>\n<p><font size=5>Lí iōng kóng–ê to̍h khah kán-tan, he chhut–khì sī ài hâm lâng piàⁿ sèⁿ-miā neh, iáu-sī poaⁿ chio̍h-thâu khah kiān-khong–lah!</font><br><br></p>\n<p><font size=5>Khí-chō Kī-se̍k-tīn ê lí-iû sī ūi-tio̍h kiān-khong, che góa chin-chiàⁿ m̄ bat thiaⁿ–kòe, thoa tōa chio̍h-thâu chin thiám neh.</font><br><br></p>\n<p><font size=5>Nā siuⁿ thiám, thoa kah pòaⁿ-lō͘ to̍h ka tàn tī hia, mê-nî chiah koh tńg-lâi thoa to̍h hó–ā, hûiⁿ-ti̍t mā bô lâng ē thau-the̍h.</font><br><br></p>\n<p><font size=5>Chio̍h-thâu to̍h bē-tàng chia̍h, thau-the̍h he beh chhòng-siáⁿ, ah m̄-koh lí bān-bān-á bú, kang-têng m̄ to̍h ài thoa chiâⁿ kú.</font><br><br></p>\n<p><font size=5>A̍h bô teh kóaⁿ sî-kan–ā, nā-bô, koh ē-tàng gōa-pau hō͘ choan-gia̍p–ê, Sèng-tàn Lāu-a-peh.</font><br><br></p>\n<p><font size=5>Eh! Khan kah tùi hia khì, seng bàng kóng hit ê sî-tāi Sèng-tàn Lāu-a-peh kin-pún to iáu-bē chhut-sì, góa mn̄g–lí, lí kám ū siu kòe Sèng-tàn-lāu-lâng sàng–lí ê lé-bu̍t?</font><br><br></p>\n<p><font size=5>Bô neh, kám sī góa bô kàu koai?</font><br><br></p>\n<p><font size=5>M̄ sī lí bô kàu koai, sī lí lāu–ā-lah!</font><br><br></p>\n<p><font size=5>Ái-iò͘, kóng kah án-ne, góa pún-té sī siūⁿ kóng, Sèng-tàn-lāu-lâng ê peng-chhia, chài hiah chē lé-mi̍h tī thiⁿ-téng poe, poaⁿ 1 ē chio̍h-thâu sió-khóa-á tāi-chì, góa nā ū hit tâi ē-tàng poe ê peng-chhia, chio̍h-thâu góa ka-tī poaⁿ mā ē-sái–ā.</font><br><br></p>\n<p><font size=5>Lí liân lé-bu̍t to̍h the̍h bô, koh teh siàu-siūⁿ lâng ê peng-chhia, chia̍h khah bái–eh-lah.</font><br><br></p>\n<p><font size=5>Hò͘, chhōe gōa-pau mā bē-sái, ah bô lí khah khiáu, chio̍h-thâu lí lâi poaⁿ khòaⁿ-māi kóng.</font><br><br></p>\n<p><font size=5>Hó, án-ne góa lâi khí kim-jī-thah, chio̍h-thâu 1 lia̍p 2 tòng pòaⁿ, chhiau-kòe 200 bān tè, ó͘ 1 tiâu ūn-hô, iōng chûn lâi chài to̍h hó.</font><br><br></p>\n<p><font size=5>Ĕ? Chit chiau thiaⁿ–khí-lâi bē-bái neh, bián poaⁿ kah hiah-nī thiám.</font><br><br></p>\n<p><font size=5>Nî-lô-hô, pún-té to̍h sī múi 1 tang, tī kò͘-tēng sî-kan lóng ē chò tōa-chúi, khe-piⁿ ê chhân lóng im-im–khì, bô-hoat-tō͘ chèng-chhân, êng-êng bô tāi-chì chò, to̍h ta̍k-ke lâi sńg chio̍h-thâu–ā.</font><br><br></p>\n<p><font size=5>Sńg chio̍h-thâu, liān sin-thé koh kiam sńg-chúi, pí piàⁿ sèⁿ-miā chhiúⁿ tē-pôaⁿ koh khah kiān-khong hōⁿ.</font><br><br></p>\n<p><font size=5>Hèⁿ, beh pàng-hóe mā pàng bē –khí-lâi-ā.</font><br><br></p>\n<p><font size=5>Chóaⁿ-iūⁿ pàng bē –khí-lâi?</font><br><br></p>\n<p><font size=5>To̍h teh im-chúi–ah, sī beh án-chóaⁿ pàng-hóe?</font><br><br></p>\n<p><font size=5>Sī kóng, kim-jī-thah lāi-té siōng-tāng ê chio̍h-thâu, chhiau-kòe 100 tòng lio͘h, he sī án-chóaⁿ poaⁿ–ê?</font><br><br></p>\n<p><font size=5>Lí siūⁿ kóng chhiau-kòe 100 tòng to̍h chiâⁿ lī-hāi m̄? Góa kā lí kóng, kó͘-chá ê Ai-ki̍p-lâng, koh ū ó͘ 1 tè png-chiam-pi, tn̂g-tō͘ ū 42 bí, tāng-liōng chhiau-kòe 1 chheng tòng.</font><br><br></p>\n<p><font size=5>Eh, 1 chheng tòng kah 2 tòng pòaⁿ chha chiok chē neh, he sī beh án-chóaⁿ poaⁿ? </font><br><br></p>\n<p><font size=5>Jî-chhiáⁿ, in teh ó͘ ê sî-chūn, koh sūn-sòa ka bôa kah pêⁿ-pêⁿ.</font><br><br></p>\n<p><font size=5>Seng chò si-á-geh kám ū chha?</font><br><br></p>\n<p><font size=5>Tong-jiân mā ū chha, ì-sù to̍h sī kóng, góa teh ó͘ ê sî, to̍h í-keng siūⁿ hó ài án-chóaⁿ poaⁿ–ah, jî-chhiáⁿ góa khak-tēng teh poaⁿ ê sî-chūn, choa̍t-tùi bā khì ho͘ kha̍p–tio̍h.</font><br><br></p>\n<p><font size=5>Ŏ͘, sī án-ne o͘h, ah sī beh án-chóaⁿ poaⁿ, lí m̄ to̍h kín kóng.</font><br><br></p>\n<p><font size=5>He kán-tan–lah, chhōe gōa-pau–ê, kiò gōa-chheⁿ-lâng lâi tàu poaⁿ to̍h hó–ah.</font><br><br></p>\n<p><font size=5>Eh, kám ē-sái án-ne thau-chia̍h-pō͘? Kiò gōa-chheⁿ-lâng lâi tàu-saⁿ-kāng, m̄ sī bīn-tùi būn-tê ê hong-sek–lah.</font><br><br></p>\n<p><font size=5>Lí koh káⁿ kóng, thâu-tú-á tàu-té sī siáng kóng beh gōa-pau hō͘ Sèng-tàn Lāu-a-peh? </font><br><br></p>\n<p><font size=5>Hó–lah hó–lah, nā-bô chit táu to̍h sǹg bô-su-bô-iâⁿ.</font><br><br></p>\n<p><font size=5>Lán tú-chiah kóng–ê chit 2 ê, to̍h sī thàn bô-hoat-tō͘ chèng-chhân ê sî-chūn, lâi bú chit kóa kang-têng.</font><br><br></p>\n<p><font size=5>Hoān-sè sī beh iōng chit ê hong-sek, hō͘ chham-ú ê peh-sèⁿ ū thang chia̍h-pá, jî-chhiáⁿ ta̍k-kang khang-khòe chò kah chiok thiám, chiah bē siūⁿ kóng beh chō-hoán.</font><br><br></p>\n<p><font size=5>To̍h sī kiaⁿ lâng chia̍h-pá siuⁿ êng, a̍h-sī chia̍h bē pá ē siūⁿ beh loān, siūⁿ 1 kóa chhut-thâu lâi hō͘ in bú, sǹg sī 1 chióng thóng-tī ê chhiú-tōaⁿ.</font><br><br></p>\n<p><font size=5>Lán it-poaⁿ lóng ē siūⁿ kóng, bûn-bêng kap kho-ki sī it-ti̍t teh chìn-pō͘–ê, m̄-koh mā ū khó-lêng in-ūi thiⁿ-chai a̍h-sī chiàn-cheng, lâng sí liáu-liáu, khah chá ê ki-su̍t bô-hoat-tō͘ koh thoân–lo̍h-lâi.</font><br><br></p>\n<p><font size=5>Só͘-pái, kó͘-chá-lâng chò ē kàu ê tāi-chì, āu–lâi tian-tò soah jú lâi jú thè-pō͘, kàu chit-má, khòaⁿ tio̍h hit kóa kó͘-chá sî-tāi ê kī-se̍k kiàn-tio̍k, to̍h ē khì siūⁿ kóng kám ē sī gōa-chheⁿ-lâng bú–ê.</font><br><br></p>\n<p><font size=5>Kó͘-chá-sî ū 1 ê Lô-má Tè-kok, chiok lī-hāi, Lô-má-lâng ê kiàn-tio̍k ki-su̍t chiâⁿ chìn-pō͘, góa siong-sìn ta̍k-ê lóng bat thiaⁿ–kòe.</font><br><br></p>\n<p><font size=5>In m̄-nā sì-kè khì chhiúⁿ lâng ê tē-pôaⁿ, koh ē khip-siu chāi-tē-lâng ê tì-hūi kap ki-su̍t, hō͘ in ê bûn-bêng jú lâi jú chìn-pō͘.</font><br><br></p>\n<p><font size=5>In ùi Hi-lia̍p-lâng hit pêng, o̍h tio̍h chè-chok tiàu-chhia ê ki-su̍t, in koh khai sî-kan khì gián-kiù, hoat-tián, tī 2 chheng nî chêng, Lô-má-lâng to̍h ē-tàng iōng tiàu-chhia poaⁿ kúi cha̍p tòng ê tōa chio̍h-thâu–ā.</font><br><br></p>\n<p><font size=5>Kóng tio̍h Lô-má-lâng ê kiàn-tio̍k, ta̍k-ke thâu 1 ê siūⁿ–tio̍h-ê, èng-kai sī Lô-má Kēng-ki-tiûⁿ.</font><br><br></p>\n<p><font size=5>In-ūi tī hia phah ê tiān-iáⁿ chiok ū-miâ, koh ū tiān-sī-kio̍k, chit-sî thong-lâng-chai.</font><br><br></p>\n<p><font size=5>Khêng-si̍t tī Lî-pa-lūn, koh ū 1 ê sè-kài ū-miâ ê Baalbek ûi-chek, che sī 2 chheng gōa nî chêng, Lô-má-lâng khí ê sîn-biō.</font><br><br></p>\n<p><font size=5>He sī 1 ê chiok ū-miâ ê Sè-kài Bûn-hòa Ûi-sán.</font><br><br></p>\n<p><font size=5>Hit ê sîn-biō ê thiāu-á, ū 7 chàn lâu hiah koân, tha̍h tī thiāu-á téng-thâu ê tōa chio̍h-thâu, 1 tè to̍h chha-put-to ū 60 tòng.</font><br><br></p>\n<p><font size=5>2 chheng nî chêng ê tiàu-chhia, to̍h chiah-nī-á lī-hāi o͘h!</font><br><br></p>\n<p><font size=5>Hèⁿ ā, hit tè chio̍h-thâu téng-bīn ū 8 ê khang, choan-ka jīn-ûi to̍h sī in sú-iōng tiàu-chhia ê chèng-kù.</font><br><br></p>\n<p><font size=5>Nā 1 tâi tiàu-chhia iōng 1 ê khang, 60 tòng, án-ne sǹg–khí-lâi, in sú-iōng ê tiàu-chhia 1 tâi ē-tàng poaⁿ 7 tòng pòaⁿ.</font><br><br></p>\n<p><font size=5>8 tâi tiàu-chhia tâng-chê chok-gia̍p, che í-keng chiâⁿ lī-hāi–ā, put-jî-kò, koh khah kiaⁿ–lâng ê sī, biō-sī té-chân, tē-ki iōng ê tōa chio̍h-thâu, tn̂g-tō͘ ū 22 bí hiah tn̂g, tāng-liōng siōng-bô mā ū 800 tòng, lí sī beh án-chóaⁿ poaⁿ?</font><br><br></p>\n<p><font size=5>Iōng 100 tâi tiàu-chhia lâi chhú-lí kám bē-sái?</font><br><br></p>\n<p><font size=5>He chio̍h-thâu tn̂g-tō͘ ū 22 bí neh, lí 1 pêng to̍h ài khǹg 50 tâi ê tiàu-chhia, tiàu-chhia kám ū hiah sè tâi?</font><br><br></p>\n<p><font size=5>Eh, tio̍h hoⁿh, m̄ sī iōng khah chē tiàu-chhia to̍h khah hó neh, ah nā bô, in sī án-chóaⁿ poaⁿ–ê?</font><br><br></p>\n<p><font size=5>Góa mn̄g–lí, nā sī kiò lí khì poaⁿ hit ki thiāu-á, lí ē án-chóaⁿ poaⁿ?</font><br><br></p>\n<p><font size=5>Îⁿ-hêng ê thiāu-á, góa siūⁿ–1-ē, ah, thô͘-kha pho͘ ho͘ pêⁿ, iōng liàn–ê to̍h hó.</font><br><br></p>\n<p><font size=5>Khiáu ŏ͘, án-ne nā sī 800 tòng ê chio̍h-thâu, lí beh án-chóaⁿ poaⁿ?</font><br><br></p>\n<p><font size=5>He to̍h m̄ sī îⁿ-hêng–ê, bô-hoat-tō͘ iōng liàn–ê, kám sī ài chhōe gōa-pau–ê?</font><br><br></p>\n<p><font size=5>Bàng koh siūⁿ Sèng-tàn Lāu-a-peh–ah! I nā m̄ sī îⁿ–ê, to̍h bē-tàng iōng lìn–ê, án-ne lí ka piàn-chò îⁿ–ê, m̄ to̍h hó–ah!</font><br><br></p>\n<p><font size=5>Ĕ? Sì-kak-hêng–ê, án-ne, góa tī i sì ê bīn lóng ka chng 1 ê kè-á, chiong i piàn-chò îⁿ-hêng–ê, to̍h ē-tàng iōng liàn–ê, kin-pún to m̄-bián tiàu-chhia–mah!</font><br><br></p>\n<p><font size=5>Hèⁿ ā, tiàu-chhia iōng lâi kā chio̍h-thâu tiàu ho͘ koân to̍h hó, bián-iōng tiàu-chhia poaⁿ, chit ê hong-sek thiaⁿ–khí-lâi kài ha̍p-lí hoⁿh!</font><br><br></p>\n<p><font size=5>Chit ê lí-lūn góa ē-tàng chiap-siū.</font><br><br></p>\n<p><font size=5>M̄-koh, mā sī ū lâng kian-chhî, m̄ siong-sìn Lô-má-lâng ū châi-tiāu poaⁿ hiah tōa lia̍p ê chio̍h-thâu, to̍h teh ioh kóng, téng-thâu ê biō sī Lô-má-lâng khí–ê, put-kò ē-chân ê tōa chio̍h-thâu, sī 5 chheng nî chêng, sīm-chì sī 1 bān nî chêng ê kó͘-chá bûn-bêng chhāi tī hia–ê.</font><br><br></p>\n<p><font size=5>Lô-má-lâng chò bē kàu, tian-tò 5 chheng nî chêng ê lâng to̍h chò ē kàu, che koh sī siáⁿ-mih lí-lō͘?</font><br><br></p>\n<p><font size=5>Góa siūⁿ èng-kai sī hoⁿh, to̍h sǹg sī o͘-pe̍h-kóng, chí-iàu lí kóng liáu ū chhù-bī, to̍h ū lâng ē kā lí phâng-tiûⁿ, lí nā kóng liáu siuⁿ chèng-keng, tian-tò bô lâng beh thiaⁿ.</font><br><br></p>\n<p><font size=5>Ū tō-lí ŏ͘, góa nā thê-chhut 1 ê lí-lūn kóng, chit ê sè-kài siōng bô gōa-chheⁿ-lâng, thiaⁿ–khí-lâi to̍h bô siáⁿ chhù-bī, m̄-koh góa nā sī o͘-pe̍h chòaⁿ, kóng in án-chóaⁿ koh án-chóaⁿ, góa jīn-ûi chit ê sè-kài siōng, it-tēng ū gōa-chheⁿ-lâng, án-ne to̍h ē ū chiâⁿ chē lâng lâi kā góa chhi̍h chán.</font><br><br></p>\n<p><font size=5>Hèⁿ ā, nā sī tú tio̍h siáⁿ-mih kó͘-chá sî-tāi ê tāi-chì, hiān-chhú-sî bô-hoat-tō͘ kái-soeh–ê, seng lōa hō͘ gōa-chhiⁿ-lâng to̍h tio̍h–ā.</font><br><br></p>\n<p><font size=5>Sui-bóng sī án-ne kóng, put-kò, chit kóa Kī-se̍k-bûn-bêng khak-si̍t mā sī ū chin chē koài-kî, khó-pí kóng, Thiú-khih ū 1 ê Gô-bé-khí-lí chio̍h-tīn, chit-má ê choan-ka khak-tēng, hit ê ûi-chek, chhiau-kòe 1 bān 2 chheng nî.</font><br><br></p>\n<p><font size=5>Hăⁿ? 1 bān 2 chheng nî? Ah m̄ to̍h kah Atlantis kāng 1 ê sî-kî?</font><br><br></p>\n<p><font size=5>Hit ê ûi-chek ê kui-bô͘ mā sī chiok hàm-kó͘, jî-chhiáⁿ lí ài chai-iáⁿ, hit-tang-chūn ê jîn-lūi, iáu koh bē-hiáu chèng-chhân, in chia̍h ê mi̍h-kiāⁿ to̍h sī khì phah-la̍h, bán kóe-chí, nah ū châi-tiāu chhī 1 tōa-tīn lâng, êng-êng bô tāi-chì khì poaⁿ chio̍h-thâu?</font><br><br></p>\n<p><font size=5>Eh, che thiaⁿ–khí-lâi chin-chiàⁿ ū kàu koài-kî, lí koh sòa lŏe kóng, góa siūⁿ beh thiaⁿ.</font><br><br></p>\n<p><font size=5>Ta̍k-ke nā sī ū chhù-bī siūⁿ beh thiaⁿ, ài ē-kì-lih kā gún chù-bûn, tàu sio-pò, góa sī A-chin in ang.</font><br><br></p>\n<p><font size=5>Góa sī Ko͘-chiáu.</font><br><br></p>\n<p><font size=5>Kám-siā ta̍k-ê siu-thiaⁿ, lán āu-hôe chài-hōe ŏ͘!</font><br><br></p>\n","categories":["台語講怪奇"],"tags":["Tâi-gí","台語","Tâi-bûn","台文","Tâi-gí Kóng Koài-kî","台語講怪奇","巨石文明"]},{"title":"【白蔥仔公主】EP01-有夠皮ê水姑娘","url":"/%5Bobject%20Object%5D/pehchhanga01/","content":"<p><a href=\"https://youtu.be/Y3y39YnLG7E\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/ec73c53a-afc2-4e31-be92-4c271b1b998d\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6Kfr5EO2EjjgJxIhxdjzOj\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/5YUbXYR-1MdCJKG1EJ\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep01-pe-h-chhang-%C3%A1-kong-ch%C3%BA/id1730745763?i=1000659632730\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>1-1</font><br><font size=5>古早古早，有1 ê美麗ê國家，雖罔m̄是kài好額，mā bē講足散赤，因為chit ê國家ê國王，有好好á teh做代誌，所以–à，百姓ê生活，過了算是bē-bái。國王kah王后in翁á某感情chiâⁿ好，m̄-koh in ê查某囝tăⁿ出世無偌久，王后to̍h破病過身–a。國王雖然真艱苦，m̄-koh看tio̍h chit ê tú出世ê公主，kah in阿母kāng款，皮膚白白白，目睭大大蕊，有夠古錐，伊to̍h真疼惜chit ê súi-tang-tang ê查某囝。</font><br><br></p>\n<p><font size=5>1-2</font><br><font size=5>公主自細漢to̍h足iau鬼，看到食–ê to̍h會伸手，物件捎–leh to̍h ùi嘴–eh that，所以–à，伊猶m̄-bat代誌，tú會曉行ê時，to̍h知影桌巾真歹pō͘，蠟燭無好食，he椅á腳無滋味。伊3歲ê時陣，人koh感覺伊足古錐，有啥物好食物á to̍h攏the̍h hō͘–伊，看伊食kah hiah有滋味，ta̍k-ke mā感覺歡喜。M̄-koh伊實在siuⁿ iau-sâi，到伊5歲ê時，ta̍k-ke nā看tio̍h伊，to̍h ài趕緊kā食ê物件藏–起-來，bē輸去tú tio̍h iau死鬼！Tī chit ê國家，咱人一般nā相借問，攏會問講：「你食飽–未？」M̄-koh，nā是tú tio̍h公主，to̍h無人會án-ne kā伊ăi-siat-chuh，因為ta̍k-ke攏知影，伊永遠食bē飽。Ka-chài伊攏食bē大kho͘，瘦pi-pa，皮膚koh白蔥蔥，所以–à，人攏開始稱呼伊是「白蔥á公主」。</font><br><br></p>\n<p><font size=5>1-3</font><br><font size=5>白蔥á公主真活潑，mā有人感覺伊足chiān，伊m̄-nā真興食，koh有2 ê歹習慣，第1 ê歹習慣to̍h是，伊足ài kâng鎖門，chit ê習慣是án怎來–ê？有1工hoⁿh，he廚房–ê驚伊偷食，kā門鎖–起-來，白蔥á公主tī外口撞門撞10分鐘，人to̍h走–ah，廚房ê總舖kah腳手想講伊放棄–ah，讚ŏ͘，想bē到料理做好，soah m̄知去hō͘ siáng鎖tī廚房內面，無法度出–去，國王1 ê人戇戇á坐tī餐廳，腹肚iau kah tân雷公，tī hia想講今á日暗頓nah會猶未chhoân好勢。Chit時hoⁿh，公主伊家己soah走去se̍h夜市á食雞排，koh配真珠奶茶。</font><br><br></p>\n<p><font size=5>1-4</font><br><font size=5>第2 ê歹習慣to̍h是，伊手足chiān，伊足ài烏白捎別人ê寶貝物á來sńg，m̄-nā án-ne，伊定定sńg-sńg–leh，物件koh烏白擲，he人ê寶貝物á neh！有1 kái，白蔥á公主走去街á lōa-lōa趖，管區–ê派2 ê警察teh ka保護，伊看tio̍h警察ê褲袋á khǹg 1副手銬，感覺好奇，to̍h ka借來sńg，警察看公主kā手銬the̍h懸懸，ná笑ná tī hia跳舞，看–起-來實在有夠古錐，想bē到伊1-ē戇神，白蔥á公主soah m̄知走tó去，因為án-ne，hit 2 ê警察去hō͘主管罵kah臭頭，koh較淒慘–ê是，hit工e晡，hit ê警察去掠賊偷，jiok 1000公尺了後，總算是掠tio̍h人，chit時chiah發見手銬hō͘白蔥á公主借去sńg，soah無hâiⁿ–伊，tú掠–tio̍h ê賊偷koh去ho͘走–去，實在有夠衰。Hit工beh暗ê時，有1 ê生理人，擔tú收好勢，趕緊beh轉去放尿，趕到厝，鎖匙the̍h–出-來，soah看tio̍h in tau大門ê鎖頂頭，ke鎖1副手銬，hit工，kui條街á ê人攏聽tio̍h有人tī hia大聲喝講：「我beh放尿，我beh放尿–lah！」</font><br><br></p>\n<p><font size=5>1-5</font><br><font size=5>日子過了chiâⁿ緊，白蔥á公主1工1工á大漢，面模á mā愈來愈水，愈來愈親像in阿母，猶m̄-koh kah in阿母無kāng–ê是，伊soah愈來愈chiān。雖罔伊規工tī hia變鬼變怪，造成別人ê困擾，m̄-koh水姑娘á生成to̍h較占贏，ta̍k kái若舞啥物代誌出–來，只要伊嘴舌thó͘–1-ē，目睭nih–1-ē，笑笑á講：「歹勢–lah！」看tio̍h伊he古錐ê笑面，to̍h無人ē kah伊計較。一直到伊14歲ê時陣，伊ê迷眾頁竟然有超過180萬ê fans，全世界mā kan-na外國ê 1 ê天團，hō做「炸彈少女團」–ê，比白蔥á公主ke 20萬ê fans niâ。雖然伊chiah-nī受歡迎，m̄-koh，國王soah有淡薄á煩惱：「Aih，chit ê白蔥á公主hoⁿh，siuⁿ活潑，公主m̄ to̍h ài較有氣質–leh！是講ā莫怪–lah！In老母早早to̍h過身，我上班閣足無閒，定定放伊1 ê四界拋拋走，chiah會變kah袂輸野馬–leh。Cha̍p…袂使，閣按呢落–去，我真正ē kā伊sēng歹–去。不如…我koh來chhōa–1-ê，有1 ê序大tòe tī伊身軀邊ka教，應該是ē較好–li。」</font><br><br></p>\n<p><font size=5>1-6</font><br><font size=5>國王kā手伸入去伊ê褲袋á，tī hia lā–leh lā–leh，kā伊ê Pa̍t-á牌手機á jîm–出-來，年初chiah新推出，上新上大支ê hit支。伊kā手機á chhi̍h–開，點入去婚姻紹介ê網站，申請1 ê口座，to̍h開始beh寫伊ê個人資料。Hit時，伊看tio̍h網頁邊–á顯示ê統計：「本網站配對，上得人意愛ê頭路：頭名，工程師，第2名，公務人員。」國王心內to̍h teh想講：「Hit ê工程師hoⁿh，高科技，he我m̄-bat，m̄-koh我mā算是1 ê公務人員–ā，應該有機會–lah！」想想–eh，伊to̍h tī個人資料ê職業欄，輸入「國王」chit ê職業，sòa–lòe伊koh tī手機á內面，chhōe tio̍h 1張伊18年前ê相片，傳–起-lih。資料攏chhoân好勢，送–出-去，想講舞chiah久，beh叫人kā伊chhoân chê bì-luh，chit時手機á「叮」1聲，發來配對成功ê通知，koh來「叮、叮叮叮、叮叮叮叮叮叮叮叮叮叮叮叮」，he聲音soah一直叫，叫bē恬，伊趕緊kā手機á the̍h起來看，óa，不得了，竟然有四、五百ê查某會員，對伊有興趣。</font><br><br></p>\n<p><font size=5>1-7</font><br><font size=5>伊kā hit kóa配對ê資料點開來看，頭1位，to̍h看tio̍h 1 ê穿烏色膨裙，妝畫了chiâⁿ水，看–起-來足khiàng腳ê查某人。Hit ê查某人ê自我紹介，tah真濟伊四界旅行、食高級料理ê相片，koh講伊bat chiâⁿ濟大頭家，真gâu投資，趁足濟錢，taⁿ已經30外歲–ah，想beh chhōe 1 ê認真對待–伊，會使鬥陣過1世人ê翁婿，落尾koh寫1條「真正有心，chiah kah我聯絡，nā是想beh sńg-sńg–eh準tú soah–ê，勞煩你去chhōe別人！」國王看tio̍h真kah意，chiah-nī-á khiàng腳ê查某人，一定ē-tàng做白蔥á公主ê好chhōa頭，想tio̍h che，伊to̍h趕緊chhōe「我有興趣」hit粒chhi̍h鈕ka chhi̍h–lòe，準備beh約chit ê穿烏色膨裙ê查某人出來見面。經過九九81點鐘，in to̍h結婚–a。</font><br><br></p>\n<p><font size=5>1-8</font><br><font size=5>Chit ê新ê王后，人足有禮貌，氣質真好，ah m̄-koh，he攏是伊假–出-來-ê，其實伊少年ê時陣，teh替烏道做仙人跳，年歲較大了後，to̍h去做詐騙集團ê成員，後–來集團去hông chhiau-chhiau–去，伊走了緊，無去hông掠–tio̍h，m̄-koh soah去hông通緝，伊to̍h想beh換chê所在發展，chit時tú好看tio̍h國王想beh chhōa某ê網頁，hit張相片hoⁿh戇面á戇面，看–起-來to̍h ká-ná足好kòng ê盼á，伊隨to̍h ka點1 ê愛心，sòa–lòe to̍h是咱進前講–ê，in to̍h順利結婚–a。</font><br><br></p>\n<p><font size=5>1-9</font><br><font size=5>雖罔是tú結婚，m̄-koh國王無佔用王后siuⁿ濟時間，m̄是伊無擋頭，真正是國王ê工課chiâⁿ濟，真無閒。國王拜託chit ê tăⁿ chhōa入門ê王后，親身去教白蔥á公主，王后心內teh想：「Hăⁿ？Beh叫我去教公主？我kan-na bat tī詐騙集團，教菜鳥á án怎kâng騙neh。」翻頭koh想講：「Mā是會使–lah，我chiah-nī巧，烏白chòaⁿ mā應該準會過，to̍h算是我teh服務hō͘我騙ê客戶好–ah。」自án-ne kā工課ín–落-來。頭1回上課，lesson one，教禮儀。</font><br><br><br><font size=5>「若beh做1 ê淑女，不管是khiā–leh，坐–leh，甚至是teh khû便所ê時，攏ài展現出你ê氣質。」</font><br><br><br><font size=5>「Khû便所a̍h無人khoàiⁿ–à，kám bē-tàng放較輕鬆–leh？」</font><br><br><br><font size=5>「恬–去！淑女隨時攏ài百分之百ê完美，閣再講，你哪會知影khû便所to̍h無人會看，ah nā萬不二有人teh看–leh？」</font><br><br><br><font size=5>「He to̍h變態–a，he nā去hō͘我tú–tio̍h hoⁿh，to̍h叫人kā伊拖去phah phah–leh，chiah擲入去便所沖掉！」</font><br><br><br><font size=5>「恬–去！淑女bē使使用暴力，world peace！做1 ê淑女，隨時攏ài有氣質，ài面á笑笑m̄-chiah tio̍h！」</font><br><br><br><font size=5>「Ah你nā是秘結–leh？你kám笑ē出–來？」</font><br><br><br><font size=5>「恬–去！恬–去！恬–去！」</font><br><br></p>\n<hr>\n<br>\n<font size=5>1-1</font><br><p>\n<font size=5>Kó͘-chá kó͘-chá, ū 1 ê bí-lē ê kok-ka, sui-bóng m̄ sī kài hó-gia̍h, mā bē kóng chiok sàn-chhiah, in-ūi chit ê kok-ka ê kok-ông, ū hó-hó-á teh chò tāi-chì, só͘-í--à, peh-sèⁿ ê seng-oa̍h, kòe liáu sǹg sī bē-bái. Kok-ông kah ông-hiō in ang-á-bó͘ kám-chêng chiâⁿ hó, m̄-koh in ê cha-bó͘-kiáⁿ tăⁿ chhut-sì bô jōa-kú, ông-hiō to̍h phòa-pēⁿ kòe-sin--a. Kok-ông sui-jiân chin kan-khó͘, m̄-koh khòaⁿ tio̍h chit ê tú chhut-sì ê kong-chú, kah in a-bú kāng-khoán, phôe-hu pe̍h-pe̍h-pe̍h, ba̍k-chiu tōa-tōa lúi, ū kàu kó͘-chui, i to̍h chin thiàⁿ-sioh chit ê súi-tang-tang ê cha-bó͘-kiáⁿ.</font>\n<br><br><p>\n\n<p><font size=5>1-2</font><br><font size=5>Kong-chú chū sè-hàn to̍h chiok iau-kúi, khòaⁿ-tio̍h chia̍h–ê to̍h ē chhun-chhiú, mi̍h-kiāⁿ sa–leh to̍h ùi chhùi–eh that, só͘-í–à, i iáu m̄-bat tāi-chì, tú ē-hiáu kiâⁿ ê sî, to̍h chai-iáⁿ toh-kin chin pháiⁿ pō͘, la̍h-chek bô hó chia̍h, he í-á-kha bô chu-bī. I 3 hòe ê sî-chūn, lâng koh kám-kak i chiok kó͘-chui, ū siáⁿ-mih hó-chia̍h-mih-á to̍h lóng the̍h hō͘–i, khòaⁿ i chia̍h kah hiah ū chu-bī, ta̍k-ke mā kám-kak hoaⁿ-hí. M̄-koh i si̍t-chāi siuⁿ iau-sâi, kàu i 5 hòe ê sî, ta̍k-ke nā khòaⁿ-tio̍h i, to̍h ài kóaⁿ-kín kā chia̍h ê mi̍h-kiāⁿ chhàng–khí-lâi, bē-su khì tú tio̍h iau-sí-kúi! Tī chit ê kok-ka, lán lâng it-poaⁿ nā sio-chioh-mn̄g, lóng ē mn̄g kóng: “Lí chia̍h pá–bē?” M̄-koh, nā sī tú tio̍h kong-chú, to̍h bô lâng ē án-ne kā i ăi-siat-chuh, in-ūi ta̍k-ke lóng chai-iáⁿ, i éng-oán chia̍h bē pá. Ka-chài i lóng chia̍h bē tōa-kho͘, sán-pi-pa, phôe-hu koh pe̍h-chhang-chhang, só͘-í–à, lâng lóng khai-sí chheng-ho͘ i sī “Pe̍h-chhang-á Kong-chú”.</font><br><br></p>\n<p><font size=5>1-3</font><br><font size=5>Pe̍h-chhang-á kong-chú chin oa̍h-phoat, mā ū lâng kám-kak i chiok chiān, i m̄-nā chin hèng chia̍h, koh ū 2 ê pháiⁿ si̍p-koàn, tē 1 ê pháiⁿ si̍p-koàn to̍h sī, i chiok ài kâng só-mn̂g, chit ê si̍p-koàn sī án-chóaⁿ lâi–ê? Ū 1 kang hoⁿh, he tû-pâng–ê kiaⁿ i thau-chia̍h, kā mn̂g só–khí-lâi, Pe̍h-chhang-á kong-chú tī gōa-kháu lòng-mn̂g lóng 10 hun-cheng, lâng to̍h cháu–ah, tû-pâng ê chóng-phò͘ kah kha-chhiú siūⁿ-kóng i hòng-khì–ah, chán ŏ͘, siūⁿ bē-kàu liāu-lí chò hó, soah m̄ chai khì hō͘ siáng só tī tû-pâng lāi-bīn, bô-hoat-tō͘ chhut–khì, kok-ông 1 ê lâng gōng-gōng-á chē tī chhan-thiaⁿ, pak-tó͘ iau kah tân lûi-kong, tī hia siūⁿ-kóng kin-á-ji̍t àm-tǹg neh ē iáu-bē chhoân hó sè. Chit sî hoⁿh, kong-chú i ka-tī soah cháu-khì se̍h iā-chhī-á chia̍h ke-pâi, koh phòe chin-chu leng-tê.</font><br><br></p>\n<p><font size=5>1-4</font><br><font size=5>Tē 2 ê pháiⁿ si̍p-koàn to̍h sī, i chhiú chiok chiān, i chiok ài o͘-pe̍h sa pa̍t-lâng ê pó-pòe mih-á lâi sńg, m̄-nā án-ne, i tiāⁿ-tiāⁿ sńg-sńg–leh, mi̍h-kiāⁿ koh o͘-pe̍h tàn, he lâng ê pó-pòe mih-á neh! Ū 1 kái, Pe̍h-chhang-á kong-chú cháu khì ke-á lōa-lōa-sô, koán-khu–ê phài 2 ê kéng-chhat teh ka pó-hō͘, i khòaⁿ tio̍h kéng-chhat ê khò͘-tē-á khǹg 1 hù chhiú-khàu, kám-kak hòⁿ-kî, to̍h ka chioh lâi sńg, kéng-chhat khòaⁿ kong-chú kā chhiú-khàu the̍h koân-koân, ná chhiò ná tī hia thiàu-bú, khòaⁿ–khí-lâi si̍t-chāi ū-kàu kó͘-chui, siūⁿ bē-kàu i 1-ē gōng-sîn, Pe̍h-chhang-á kong-chú soah m̄-chai cháu tó khì, in-ūi án-ne, hit 2 ê kéng-chhat khì hō͘ chú-koán mē kah chhàu-thâu, koh khah chhi-chhám–ê sī, hit kang e-po͘, hit ê kéng-chhat khì lia̍h chha̍t-thau, jiok 1000 kong-chhioh liáu-āu, chóng-sǹg sī lia̍h tio̍h lâng, chit sî chiah hoat-kiàn chhiú-khàu hō͘ Pe̍h-chhang-á kong-chú chioh khì sńg, soah bô hâiⁿ–i, tú lia̍h–tio̍h ê chha̍t-thau koh khì ho͘ cháu–khì, si̍t-chāi ū-kàu soe. Hit kang beh àm ê sî, ū 1 ê seng-lí-lâng, tàⁿ tú siu hó-sè, kóaⁿ-kín beh tńg-khì pàng-jiō, kóaⁿ kàu chhù, só-sî the̍h–chhut-lâi, soah khòaⁿ tio̍h in tau tōa-mn̂g ê só téng-thâu, ke só 1 hù chhiú-khàu, hit kang, kui-tiâu ke-á ê lâng lóng thiaⁿ tio̍h ū lâng tī hia tōa-siaⁿ hoah kóng: “Góa beh pàng-jiō, góa beh pàng-jiō–lah!”  </font><br><br></p>\n<p><font size=5>1-5</font><br><font size=5>Ji̍t-chí kòe liáu chiâⁿ kín, Pe̍h-chhang-á kong-chú 1 kang 1 kang-á tōa-hàn, bīn-bô͘-á mā jú lâi jú súi, jú lâi jú chhin-chhiūⁿ in a-bú, iáu m̄-koh kah in a-bú bô kāng–ê sī, i soah jú lâi jú chiān, sui-bóng i kui-kang tī hia pìⁿ-kúi-pìⁿ-koài, chō-sêng pa̍t-lâng ê khùn-jiáu, m̄-koh súi ko͘-niû-á siⁿ-sêng to̍h khah chiàm iâⁿ, ta̍k kái nā bú siáⁿ-mih tāi-chì chhut–lâi, chí-iàu i chhùi-chi̍h thó͘–1-ē, ba̍k-chiu nih–1-ē, chhiò-chhiò-á kóng: “Pháiⁿ-sè–lah!” Khòaⁿ tio̍h i he kó͘-chui ê chhiò-bīn, to̍h bô lâng ē kah i kè-kàu. It-ti̍t kàu i 14 hòe ê sî-chūn, i ê bê-chiòng-ia̍h kèng-jiân ū chhiau-kòe 180 bān ê fans, choân sè-kài mā kan-na gōa-kok ê 1 ê thian-thoân, hō chò “Chà-tân Siàu-lú-thoân”–ê, pí Pe̍h-chhang-á kong-chú ke 20 bān ê fans niâ. Sui-jiân i chiah-nī siū hoan-gêng, m̄-koh, kok-ông soah ū tām-po̍h-á hoân-ló: “Aih, chit ê Pe̍h-chhang-á kong-chú hoⁿh, siuⁿ oa̍h-phoat, kong-chú m̄ to̍h ài khah ū khì-chit–leh! Sī kóng ā bo̍k-koài–lah! In lāu-bú chá-chá to̍h kòe-sin, góa siōng pan koh chiok bô-êng, tiāⁿ-tiāⁿ pàng i 1 ê sì-kè pha-pha-cháu, chiah ē piàn kah bē-su iá-bé–leh. Cha̍p…bē-sái, koh án-ne lo̍h–khì, góa chin-chiàⁿ ē kā i sēng pháiⁿ–khì. Put-jû…góa koh lâi chhōa–1-ê, ū 1 ê sī-tōa tòe tī i sin-khu piⁿ ka kà, èng-kai sī ē khah hó–li.”</font><br><br></p>\n<p><font size=5>1-6</font><br><font size=5>Kok-ông kā chhiú chhun ji̍p-khì i ê khò͘-tē-á, tī hia lā–leh lā–leh, kā i ê Pa̍t-á pâi chhiú-ki-á jîm–chhut-lâi, nî-chhe chiah sin thui-chhut, siōng sin siōng tōa ki ê hit ki. I kā chhiú-ki-á chhi̍h–khui, tiám ji̍p khì hun-in siāu-kài ê bāng-chām, sin-chhéng 1 ê kháu-chō, to̍h khai-sí beh siá i ê kò-jîn chu-liāu. Hit sî, i khòaⁿ tio̍h bāng-ia̍h piⁿ–á hián-sī ê thóng-kè: “Pún bāng-chām phòe-tùi, siōng tit lâng ì-ài ê thâu-lō͘: Thâu-miâ, kang-têng-su, tē 2 miâ, kong-bū jîn-oân.” Kok-ông sim-lāi to̍h teh siūⁿ kóng: “Hit ê kang-têng-su hoⁿh, ko-kho-ki, he góa m̄-bat, m̄-koh góa mā sǹg sī 1 ê kong-bū jîn-oân–ā, èng-kai ū ki-hōe–lah!” Siūⁿ-siūⁿ–eh, i to̍h tī kò-jîn chu-liāu ê chit-gia̍p nôa, su-ji̍p “Kok-ông” chit ê chit-gia̍p, sòa–lòe i koh tī chhiú-ki-á lāi-bīn, chhōe tio̍h 1 tiuⁿ i 18 nî-chêng ê siòng-phìⁿ, thoân–khí-lih. Chu-liāu lóng chhoân hó-sè, sàng–chhut-khì, siūⁿ kóng bú chiah kú, beh kiò lâng kā i chhoân chê bì-luh, chit-sî chhiú-ki-á “tin” 1 siaⁿ, hoat lâi phòe-tùi sêng-kong ê thong-ti, koh lâi “tin, tin tin tin, tin tin tin tin tin tin tin tin tin tin tin tin”, he siaⁿ-im soah it-ti̍t kiò, kiò bē tiām, i kóaⁿ-kín kā chhiú-ki-á the̍h khí-lâi khòaⁿ, óa, put-tek-liáu, kèng-jiân ū 4, 5 pah ê cha-bó͘ hōe-oân, tùi i ū hèng-chhù.</font><br><br></p>\n<p><font size=5>1-7</font><br><font size=5>I kā hit kóa phòe-tùi ê chu-liāu tiám khui lâi khòaⁿ, thâu 1 ūi, to̍h khòaⁿ tio̍h 1 ê chhēng o͘-sek phòng-kûn, chng ōe liáu chiâⁿ súi, khòaⁿ–khí-lâi chiok khiàng-kha ê cha-bó͘-lâng. Hit ê cha-bó͘-lâng ê chū-ngó͘ siāu-kài, tah chin chē i sì-kè lú-hêng, chia̍h ko-kip liāu-lí ê siòng-phìⁿ, koh kóng i bat chiâⁿ chē tōa thâu-ke, chin gâu tâu-chu, thàn chok chē chîⁿ, taⁿ í-keng 30 gōa hòe–ah, siūⁿ beh chhōe 1 ê jīn-chin tùi-thāi–i, ē-sái tàu-tīn kòe 1 sì lâng ê ang-sài, lo̍h-bóe koh siá 1 tiâu “Chin-chiàⁿ ū sim, chiah kah góa liân-lo̍k, nā sī siūⁿ beh sńg-sńg–eh chún tú soah–ê, lô-hoân lí khì chhōe pa̍t-lâng!” Kok-ông khòaⁿ tio̍h chin kah-ì, chiah-nī-á khiàng-kha ê cha-bó͘-lâng, it-tēng ē-tàng chò Pe̍h-chhang-á kong-chú ê hó chhōa-thâu, siūⁿ tio̍h che, i to̍h kóaⁿ-kín chhōe “Góa ū hèng-chhù” hit lia̍p chhi̍h liú ka chhi̍h–lòe, chún-pī beh iok chit ê chhēng o͘-sek phòng-kûn ê cha-bó͘-lâng chhut-lâi kìⁿ-bīn. Keng-kòe kiú kiú 81 tiám-cheng, in to̍h kiat-hun–a.</font><br><br></p>\n<p><font size=5>1-8</font><br><font size=5>Chit ê sin ê ông-hiō, lâng chok ū lé-māu, khì-chit chin hó, ah m̄-koh, he lóng sī i ké–chhut-lâi-ê, kî-si̍t i siàu-liân ê sî-chūn, teh thè o͘-tō chò sian-jîn-thiàu, nî-hòe khah tōa liáu-āu, to̍h khì chò chà-phiàn chi̍p-thoân ê sêng-oân, āu–lâi chi̍p-thoân khì hông chhiau-chhiau–khì, i cháu liáu kín, bô khì hông lia̍h–tio̍h, m̄-koh soah khì hông thong-chi̍p, i to̍h siūⁿ beh ōaⁿ chê só͘-chāi hoat-tián, chit sî tú-hó khòaⁿ tio̍h kok-ông siūⁿ beh chhōa-bó͘ ê bāng-ia̍h, hit tiuⁿ siòng-phìⁿ hoⁿh gōng-bīn-á gōng-bīn, khòaⁿ–khí-lâi to̍h ká-ná chok hó kòng ê phàn-á, i sûi to̍h ka tiám 1 ê ài-sim, sòa–lòe to̍h sī lán chìn-chêng kóng–ê, in to̍h sūn-lī kiat-hun–a.</font><br><br></p>\n<p><font size=5>1-9</font><br><font size=5>Sui-bóng sī tú kiat-hun, m̄-koh kok-ông bô chiàm-iōng ông-hiō siuⁿ chē sî-kan, m̄-sī i bô tòng-thâu, chin-chiàⁿ sī kok-ông ê khang-khòe chiâⁿ chē, chin bô-êng. Kok-ông pài-thok chit ê tăⁿ chhōa ji̍p-mn̂g ê ông-hiō, chhin-sin khì kà Pe̍h-chhang-á kong-chú, ông-hiō sim-lāi teh siūⁿ: “Hăⁿ? Beh kiò góa khì kà kong-chú? Góa kan-na bat tī chà-phiàn chi̍p-thoân, kà chhài-chiáu-á án-chóaⁿ kâng phiàn neh.” Hoan-thâu koh siūⁿ kóng: “Mā sī ē-sái–lah, góa chiah-nī khiáu, o͘-pe̍h chòaⁿ mā èng-kai chún ē kòe, to̍h sǹg sī góa teh ho̍k-bū hō͘ góa phiàn ê kheh-hō͘ hó–ah.” Chū án-ne kā khang-khòe ín–lo̍h-lâi. Thâu 1 hôe siōng-khò, lesson one, kà lé-gî.</font><br><br><br><font size=5>“Nā beh chò 1 ê siok-lú, put-koán sī khiā–leh, chē–leh, sīm-chì sī teh khû piān-só͘ ê sî, lóng ài tián-hiān chhut lí ê khì-chit.”</font><br><br><br><font size=5>“Khû piān-só͘ a̍h bô-lâng khoàiⁿ–à, kám bē-tàng pàng khah khin-sang–leh?”</font><br><br><br><font size=5>“Tiām–khì! Siok-lú sûi-sî lóng ài pah-hun chi pah ê oân-bí, koh chài-kóng, lí ná-ē chai-iáⁿ khû piān-só͘ to̍h bô lâng ē khòaⁿ, ah nā bān-put-jī ū lâng teh khòaⁿ–leh?”</font><br><br><br><font size=5>“He to̍h piàn-thài–a, he nā khì hō͘ góa tú–tio̍h hoⁿh, to̍h kiò lâng kā i thoa-khì phah phah–leh, chiah tàn ji̍p-khì piān-só͘ chhiâng tiāu!”</font><br><br><br><font size=5>“Tiām–khì! Siok-lú bē-sái sú-iōng po̍k-le̍k, world peace! Chò 1 ê siok-lú, sûi-sî lóng ài ū khì-chit, ài bīn-á chhiò-chhiò m̄-chiah tio̍h!”</font><br><br><br><font size=5>“Ah lí nā sī pì-kiat–leh? Lí kám chhiò ē chhut–lâi?”</font><br><br><br><font size=5>“Tiām–khì! Tiām–khì! Tiām–khì!” </font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","有夠皮ê水姑娘"]},{"title":"【白蔥仔公主】EP02-王后掠狂--了","url":"/%5Bobject%20Object%5D/pehchhanga02/","content":"<p><a href=\"https://youtu.be/Y3y39YnLG7E\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/add0a507-b354-430e-b139-a3af64a2c898\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/6PJuRSdAbaBOvHPUFOma0a\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/D_eH1CbA49NgNgOdEZ\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep02-pe-h-chhang-%C3%A1-kong-ch%C3%BA/id1730745763?i=1000660427849\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>2-1</font><br><font size=5>頭1工kā公主上課，che王后假–出-來ê氣質，to̍h演bē落–去，伊想講：「Chit-má ê gín-á是án怎haⁿh？Nah ē chiah歹教！Goán細漢ê時陣nah有án-ne！」<br>第2工，lesson two，教經濟。王后想tio̍h講：「我做詐騙kâng諞錢，錢ùi別人ê褲袋á走ùi我chia來，che to̍h是1種經濟ê流通–ā！我趁tio̍h錢，捎去烏白開，買我kah意ê皮包á，這tio̍h是市場ê需求，廠商to̍h會出閣較濟、閣較好看ê皮包á來賣–我，che to̍h是供給。有需求，有供給，chit ê皮包á ê市場m̄-chiah發展會起–來。」Nā是講tio̍h kah錢有關係ê代誌，che王后to̍h真正有伊ê專業，m̄-koh伊閣bē-tàng kā伊拐錢ê經驗the̍h出來臭屁，伊to̍h想講ài用簡單ê方式，來教白蔥á公主。王后準備1 ê 50 kho͘ ê銅sián，hâm 1籃蘋果，伊kā銅sián khǹg tī白蔥á公主面頭前，閣oa̍t頭去the̍h 1粒蘋果，tú beh kā蘋果khǹg tī桌頂ê時，soah看tio̍h公主kā tú-chiah hit ê 50 kho͘，tē入去伊ê lak袋á內底，連1聲多謝都無講。</font><br><br><br><font size=5>王后hoah：「Eh！He是教材neh，the̍h–出-來！」</font><br><br></p>\n<p><font size=5>2-2</font><br><font size=5>想bē到公主soah對伊hàiⁿ頭，笑笑á應講：「母后，你ê氣質–leh？氣質，來，tòe我講1遍，氣質。」</font><br><br><br><font size=5>王后是氣kah phi̍h-phi̍h-chhoah，m̄-koh伊是專業ê諞仙á，伊硬ka忍–落-來，手伸入去lak袋á內底，閣the̍h另外1 ê 10 kho͘ ê銀角á出–來，oa̍t頭soah看tio̍h公主手伸長長，準備beh kā銀角á接–過-來，koh較hàm–ê是，tú-chiah khǹg桌頂hit粒蘋果，已經ho͘捎去khè kah chhun 1半–ah！王后氣kah kiōng-beh斷腦筋，大聲詈：「你chit ê不受教ê iau鬼死gín-á！」</font><br><br><br><font size=5>想bē到白蔥á公主目睭thí kah足大蕊，手指伊ê鼻á講：「你…你竟然kā我罵，你kám m̄知影goán老爸是siáng？Ŏ͘-ò͘，我to̍h知，你ê氣質是假–出-來-ê，我…我beh去kā goán阿爸講！」</font><br><br></p>\n<p><font size=5>2-3</font><br><font size=5>講soah，白蔥á公主to̍h ùi教室chông–出-去，tùi王后身軀邊走–過ê時，koh順手kā hit籃蘋果捎–去，chit聲，王后ê詐騙資金hâm裝備攏去hông拐了了，供給、需求，hâm市場，規ê總害–去。伊氣kah強beh吐血，m̄-koh伊真緊to̍h冷靜–落-siàⁿ來，想講：「我to̍h猶未ùi國王hia騙tio̍h錢，chit-má koh加了50 kho͘，bē用–chit，代誌絕對bē-tàng tī這時piak-khang！」王后裙腳láng–起-來，趕緊走去chhōe國王，伊衝kah chok青狂，走kah bē-hù假淑女，一直到走入去國王ê辦公室，看tio̍h國王真無閒，khû tī邊á teh phah電動，王后chiah趕緊身軀khiā ho͘直，激kah真大範真優雅。國王聽tio̍h聲，頭giâ–起-來，問伊講：「Honey，啥代誌？」「Ĕ？Ah白蔥á公主–leh？伊nah會無tī chia？」</font><br><br><br><font size=5>當時á咱白蔥á公主，ùi教室chông–出-去了後，to̍h bē記tit beh創啥，伊想都無想，直接ùi廚房chông–去，the̍h hit籃蘋果，kah人換2 ki雞腿，實現上原始ê交易，人類ê經濟to̍h是án-ne發展–起-來-ê，而且伊ê服務koh足好，「He籃á我sa-bì-suh–ê，免細膩。」講soah，1 ki雞腿the̍h tī手頭，另外1 ki直接that tī嘴–ni̍h，oa̍t–leh to̍h閣出–去。Beh離開ê時，廚房ê門koh順sòa tùi外口ka鎖–起-來。</font><br><br></p>\n<p><font size=5>2-4</font><br><font size=5>講轉來王后chit pêng，雖罔白蔥á公主無來chia tâu伊假pai，m̄-koh伊感覺tio̍h先kā國王注1-ē-á預防siā。王后kā國王講：「咱chit ê查某囝hoⁿh，真正是細漢歹育飼，大漢歹教示–lah，伊足愛講白賊，伊若是kā你講啥，你千萬to̍h m̄通信。」</font><br><br><br><font size=5>國王ná phah電動ná應講：「Taⁿ你是teh講啥？伊細漢時a̍h m̄是你育飼–ê。」</font><br><br><br><font size=5>王后koh想beh講話，國王soah sòa-lŏe講：「雖罔伊有淡薄á較皮，m̄-koh逐家攏足愛–伊。愛kah啥物程度–o͘h？親像咱王宮舊年ê尾牙，頭賞是啥hō͘妳ioh，是公主ê簽名相片！伊koh足搭心，加kah 1腳伊穿–過ê襪á，逐家攏想beh抽tio̍h hit ê獎品–nē！」</font><br><br></p>\n<p><font size=5>「Hăⁿ？襪á？哪會kan-na 1腳？」</font><br><br></p>\n<p><font size=5>「Ah to̍h伊襪á thǹg–落-來to̍h烏白擲，1腳phàng見，chhun–ê hit腳to̍h捎來做獎品–ā。」</font><br><br><br><font size=5>「Án-ne mā會使o͘h？」<br><font size=5>「我kā你講，chhun 1腳算bē-bái–ah，有時hoⁿh，伊規雙攏會使phah無–去-o͘h！」</font><br><br></p>\n<p><font size=5>2-5</font><br><font size=5>王后想講：「你chhōa我來做某，kan-na kā我講你有1 ê水查某囝，mā無kā我講lín查某囝是1 ê習慣hiah-nī bái ê猴死gín-á，kám講…我去tú-tio̍h詐騙？」</font><br><br><br><font size=5>國王koh講：「尤其是伊ê fans hoⁿh，對伊真好，hō͘伊chiâⁿ濟tō͘-né o͘h，你看伊平常時四界teh買sì-siù-á，攏是食伊家己趁–ê neh。Chhun ê錢，我to̍h ka當做是紅包，ka收收–khài，替伊保管。一直到舊年，咱chit ê國家，有百分之二十ê預算，是開白蔥á公主ê tō͘-né–lah！」</font><br><br><br><font size=5>王后驚1 tiô，想講：「Ăⁿ？M̄是講替伊保管？Ná-ē chŏaⁿ ka the̍h去做預算？害–ā害–ā害–ā，chit kho͘ chiah-nī無良心，我真正去tú-tio̍h詐騙–ah！」</font><br><br><br>王后想想–leh，koh問講：「伊舞he啥物迷眾頁，做he啥物網chhèng，he kám真正足好趁？」</font><br><br><br><font size=5>「He到底是啥，我mā m̄知，m̄-koh伊真正趁bē少–lah。」話講了，國王to̍h繼續tī hia無閒phah電動，心神攏ho͘鉤鉤–去，kan-na注意teh看電視畫面內底hit仙ang-á，tī hia跳–1-ē 跳–1-ē，tin-tong，ŏ͘-ò͘，1百分！</font><br><br><br><font size=5>看國王無koh講話，王后mā頭oat–leh行–出-去，伊一直teh想頭tú-á聽–tio̍h-ê，講he公主趁真濟，王后to̍h想講：「Hò͘ⁿ，伊規工顧teh食，無代無誌to̍h tī hia hip啥物chiú-mi ê相片，án-ne to̍h會使趁錢o͘h？Che真正無天理！不如，我家己mā來做網chhèng。」</font><br><br></p>\n<p><font size=5>2-6</font><br><font size=5>王后to̍h家己去申請1 ê迷眾頁，hō做「全世界上水ê王后」，伊本底to̍h真gâu妝，koh學少年gín-á cosplay，ta̍k工穿無kāng軀衫，tī hia假伊足有氣質，he相片hip了，先用PS kā伊處理–過，PS了後，chiah koh PS，to̍h án-ne舞規個月，伊ê fans hoⁿh，總算是增加到87 ê！王后足歡喜，伊若是beh piàⁿ過白蔥á公主，kan-na差…180萬ê fans niâ。Sòa–lòe伊連去白蔥á公主ê網頁看，看tio̍h公主chăng傳1張相片，相片內面，伊嘴–ni̍h咬1支烘煙腸，正手koh比1 ê chiú-mi，若m̄是tò手beh the̍h手機á hip相，凡勢伊會tī hia挖鼻孔！To̍h hit張相片hoⁿh，ùi chăng到chit-má，已經hông chhi̍h kah 50萬ê讚–ah neh！王后氣kah beh死，氣~kah beh死，lín祖媽kám會輸hō͘你chit ê死gín-á？</font><br><br><br><font size=5>王后ê怨妒對白蔥á公主完全無影響，伊人猶原是規châng好好。一直到有1工，王后hō͘人鎖tī伊家己ê房間內，氣kah beh害–去，自án-ne心肝掠坦橫，決定beh kā公主創ho͘死。伊to̍h開始暗中安排1寡代誌，便nā有機會，to̍h tī國王耳孔邊講1寡閒á話。</font><br><br></p>\n<p><font size=5>2-7</font><br><font size=5>自án-ne，總算是等到hit 1日，國王kā白蔥á公主叫–過-去，講：「你hoⁿh，大人大種–ah，mài規工kan-na會曉tī hia póe手機á，舞啥物迷眾頁，你tio̍h ài ná學看án怎處理公事，替人民服務。」</font><br><br><br><font size=5>公主聽了有淡薄á受氣，我經營迷眾頁是閣án怎–ah，你家己m̄是mā規工tī hia teh phah電動！</font><br><br><br><font size=5>Chit時王后跳出來講：「我聽講樹林á內底有人佔用國有地，tī hia起別莊，無你派咱chit ê寶貝á公主去調查看māi，hō͘伊hoⁿh，有1寡正經代誌通做。」</font><br><br><br><font size=5>公主無想beh做代誌，m̄-koh王后teh伊耳空邊，ka講細聲話：「乖，我叫人chhōa你去食好料–ê。」</font><br><br><br><font size=5>聽tio̍h食好料，公主隨應好，王后閣講：「你免煩惱，我派1 ê殺手…m̄是，是護衛hâm你去。」</font><br><br><br><font size=5>王后手ia̍t–1-ē，to̍h看tio̍h 1 ê面有1蜞ê查甫人行–入-來，公主看chit ê生份人，講：「Ĕ？Chit ê人我nah ē m̄-bat看–過？」</font><br><br><br><font size=5>「伊外包–ê-lah。」<br><font size=5>To̍h án-ne，公主hâm chit ê生份人，chah 2粒便當，行出城門，ùi樹林á行–入-去。</font><br><br></p>\n<hr>\n<p><font size=5>2-1</font><br><p><br><font size=5>Thâu 1 kang kā kong-chú siōng-khò, che ông-hiō ké–chhut-lâi ê khì-chit, to̍h ián bē lo̍h–khì, i siūⁿ kóng: “Chit-má ê gín-á sī án-chóaⁿ haⁿh? Nah ē chiah pháiⁿ kà! Goán sè-hàn ê sî-chūn nah ū án-ne!” Tē 2 kang, lesson two, kà keng-chè. Ông-hiō siūⁿ tio̍h kóng: “Góa chò chà-phiàn kâng pián chîⁿ, chîⁿ ùi pa̍t-lâng ê khò͘-tē-á cháu ùi góa chia lâi, che to̍h sī 1 chióng keng-chè ê liû-thong–ā! Góa thàn tio̍h chîⁿ, sa khì o͘-pe̍h khai, bé góa kah-ì ê phôe-pau-á, che tio̍h sī chhī-tiûⁿ ê su-kiû, chhiúⁿ-siong to̍h ē chhut koh khah chē, koh khah hó khòaⁿ ê phôe-pau-á lâi bē–góa, che to̍h sī kiong-kip. Ū su-kiû, ū kiong-kip, chit ê phôe-pau-á ê chhī-tiûⁿ m̄-chiah hoat-tián ē khí–lâi.” Nā sī kóng tio̍h kah chîⁿ ū koan-hē ê tāi-chì, che ông-hiō to̍h chin-chiàⁿ ū i ê choan-gia̍p, m̄-koh i koh bē-tàng kā i koái-chîⁿ ê keng-giām the̍h chhut-lâi chhàu-phùi, i to̍h siūⁿ kóng ài iōng kán-tan ê hong-sek, lâi kà Pe̍h-chhang-á kong-chú. Ông-hiō chún-pī 1 ê 50 kho͘ ê tâng-sián, hâm 1 nâ phōng-kó, i kā tâng-sián khǹg tī Pe̍h-chhang-á kong-chú bīn thâu chêng, koh oa̍t thâu khì the̍h 1 lia̍p phōng-kó, tú beh kā phōng-kó khǹg tī toh téng ê sî, soah khòaⁿ tio̍h kong-chú kā tú-chiah hit ê 50 kho͘, tē ji̍p khì i ê lak-tē-á lāi-té, liân 1 siaⁿ to-siā to bô kóng. Ông-hiō hoah: “Eh! He sī kàu-châi neh, the̍h–chhut-lâi!”</font><br><br><br><p></p>\n<p><font size=5>2-2</font><br><font size=5>Siūⁿ bē kàu kong-chú soah tùi i hàiⁿ thâu, chhiò-chhiò-á ìn kóng: “Bú-hiō, lí ê khì-chit–leh? khì-chit, lâi, tòe góa kóng 1 piàn, khì-chit.” </font><br><br><br><font size=5>Ông-hiō sī khì kah phi̍h-phi̍h-chhoah, m̄-koh i sī choan-gia̍p ê pián-sian-á, i ngē ka jím–lo̍h-lâi, chhiú chhun ji̍p-khì lak-tē-á lāi-té, koh the̍h lēng-gōa 1 ê 10 kho͘ ê gîn-kak-á chhut–lâi, oa̍t thâu soah khòaⁿ tio̍h kong-chú chhiú chhun tn̂g tn̂g, chún-pī beh kā gîn-kak-á chiap–kòe-lâi, koh khah hàm–ê sī, tú-chiah khǹg toh-téng hit lia̍p phōng-kó, í-keng ho͘ sa khì khè kah chhun 1 pòaⁿ–ah! Ông-hiō khì kah kiōng-beh tn̄g-náu-kin, tōa-siaⁿ lé: “lí chit ê put-siū-kà ê iau-kúi sí-gín-á!”</font><br><br><br><font size=5>Siūⁿ bē kàu Pe̍h-chhang-á kong-chú ba̍k-chiu thí kah chiok tōa lúi, chhiú kí i ê phīⁿ-á kóng: “Lí…Lí kèng-jiân kā góa mē, lí kám m̄ chai-iáⁿ goán lāu-pē sī siáng? Ŏ͘-ò͘, góa to̍h chai, lí ê khì-chit sī ké–chhut-lâi-ê, Góa…Góa beh khì kā goán a-pah kóng!”</font><br><br></p>\n<p><font size=5>2-3</font><br><font size=5>Kóng soah, Pe̍h-chhang-á kong-chú to̍h ùi kàu-sek chông–chhut-khì, tùi ông-hiō sin-khu piⁿ cháu–kòe ê sî, koh sūn-chhiú kā hit nâ phōng-kó sa–khì, chit siaⁿ, ông-hiō ê chà-phiàn chu-kim hâm chong-pī lóng khì hông koái liáu liáu, kiong-kip, su-kiû, hâm chhī-tiûⁿ, kui ê chóng hāi–khì. I khì kah kiông beh thò͘-hoeh, m̄-koh i chin kín to̍h léng-chēng–lo̍h-lâi, siūⁿ kóng: “Góa to̍h iáu-bē ùi kok-ông hia phiàn tio̍h chîⁿ, chit-má koh ke liáu 50 kho͘, bē ēng–chit, tāi-chì choa̍t-tùi bē-tàng tī chit-sî piak-khang!” Ông-hiō kûn kha láng–khí-lâi, kóaⁿ-kín cháu khì chhōe kok-ông, i chhiong kah chok chheⁿ-kông, cháu kah bē-hù ké siok-lú, it-ti̍t kàu cháu ji̍p khì kok-ông ê pān-kong-sek, khòaⁿ tio̍h kok-ông chin bô-êng, khû tī piⁿ–á teh phah tiān-tōng, ông-hiō chiah kóaⁿ-kín sin-khu khiā ho͘ ti̍t, kek kah chin tōa-pān chin iu-ngá. Kok-ông thiaⁿ tio̍h siaⁿ, thâu giâ–khí-lâi, mn̄g i kóng: “Honey, siáⁿ tāi-chì?” “Ĕ? Ah Pe̍h-chhang-á kong-chú–leh? I nah ē bô tī chia?”</font><br><br><br><font size=5>Tang-sî-á lán Pe̍h-chhang-á kong-chú, ùi kàu-sek chông–chhut-khì liáu-āu, to̍h bē kì tit beh chhòng-siáⁿ, i siūⁿ to bô siūⁿ, ti̍t-chiap ùi tû-pâng chông–khì, the̍h hit nâ phōng-kó, kah lâng ōaⁿ 2 ki ke-thúi, si̍t-hiān siōng goân-sú ê kau-e̍k, jîn-lūi ê keng-chè to̍h sī án-ne hoat-tián–khí-lâi-ê, jî-chhiáⁿ i ê ho̍k-bū koh chiok hó, “He nâ-á góa sa-bì-suh–ê, bián sè-jī.” Kóng soah, 1 ki ke-thúi the̍h tī chhiú-thâu, lēng-gōa 1 ki ti̍t-chiap that tī chhùi–ni̍h, oat–leh to̍h koh chhut-khì. Beh lî-khui ê sî, tû-pâng ê mn̂g koh sūn-sòa tùi gōa-kháu ka só–khí-lâi. </font><br><br></p>\n<p><font size=5>2-4</font><br><font size=5>Kóng tńg-lâi ông-hiō chit pêng, sui-bóng Pe̍h-chhang-á kong-chú bô lâi chia tâu i ké-pai, m̄-koh i kám-kak tio̍h seng kā kok-ông chù 1-ē-á ī-hông-siā. Ông-hiō kā kok-ông kóng: “Lán chit ê cha-bó͘-kiáⁿ hoⁿh, chin chiàⁿ sī sè-hàn pháiⁿ io-chhī, tōa-hàn pháiⁿ kà-sī–lah, i chiok ài kóng pe̍h-chha̍t, i nā-sī kā lí kóng siaⁿh, lí chhian-bān to̍h m̄-thang sìn.”</font><br><br><br><font size=5>Kok-ông ná phah tiān-tōng ná ìn kóng: “Taⁿ lí sī teh kóng siaⁿh? I sè-hàn sî a̍h m̄ sī lí io-chhī–ê.” Ông-hiō koh siūⁿ beh kóng-ōe, kok-ông soah sòa-lŏe kóng: “Sui-bóng i ū tām-po̍h-á khah phî, m̄-koh ta̍k-ke lóng chiok ài–i. Ài kah siáⁿ-mih thêng-tō͘–o͘h? Chhin-chhiūⁿ lán ông-kiong kū-nî ê bóe-gê, thâu-siúⁿ sī siaⁿh hō͘ lí ioh, sī kong-chú ê chhiam-miâ siòng-pìⁿ! I koh chiok tah-sim, ke kah 1 kha i chhēng–kòe ê boe̍h-á, ta̍k-ke lóng siūⁿ beh thiu tio̍h hit ê chióng-phín–nē!”</font><br><br><br><font size=5>“Hăⁿ? Boe̍h-á? Nah ē kan-na 1 kha?”</font><br><br><br><font size=5>“Ah to̍h i boe̍h-á thǹg–lo̍h-lâi to̍h o͘-pe̍h tàn, 1 kha phàng-kiàn, chhun–ê hit kha to̍h sa lâi chò chióng-phín–ā.”</font><br><br><br><font size=5>“Án-ne mā ē-sái o͘h?”</font><br><br><br><font size=5>“Góa kā lí kóng, chhun 1 kha sǹg bē-bái–ah, ū sî hoⁿh, i kui siang lóng ē-sái phah bô–khì-o͘h!” </font><br><br></p>\n<p><font size=5>2-5</font><br><font size=5>Ông-hiō siūⁿ kóng: “Lí chhōa góa lâi chò bó͘, kan-na kā góa kóng lí ū 1 ê súi cha-bó͘-kiáⁿ, mā bô kā góa kóng lín cha-bó͘-kiáⁿ sī 1 ê si̍p-koàn hiah-nī bái ê kâu-sí-gín-á, kám kóng…Góa khì tú-tio̍h chà-phiàn?”</font><br><br><br><font size=5>Kok-ông koh kóng: “Iû-kî sī i ê fans hoⁿh. tùi i chin hó, hō͘ i chiâⁿ chē tō͘-né o͘h, lí khòaⁿ i pêng-siông sî sì-kè teh bé sì-siù-á, lóng sī chia̍h i ka-tī thàn–ê neh. Chhun ê chîⁿ, góa to̍h ka tòng-chò sī âng-pau, ka siu siu–khài, thè i pó-koán. It-ti̍t kàu kū-nî, lán chit ê kok-ka, ū pah hun chi jī-cha̍p ê ī-sǹg, sī khai Pe̍h-chhang-á kong-chú ê tō͘-né–lah!”</font><br><br><br><font size=5>Ông-hiō kiaⁿ 1 tiô, siūⁿ kóng: “Ăⁿ? M̄ sī kóng thè i pó-koán? Ná-ē chŏaⁿ ka tha̍h khì chò ī-sǹg? Hāi–ā hāi–ā hāi–ā, chit kho͘ chiah-nī bô liông-sim, góa chin-chiàⁿ khì tú-tio̍h chà-phiàn–ah!”</font><br><br><br><font size=5>Ông-hiō siūⁿ siūⁿ–leh, koh mn̄g kóng: “I bú he siáⁿ-mih bê-chiòng-ia̍h, chò he siáⁿ-mih bāng-chhèng, he kám chin-chiàⁿ chiok hó thàn?” </font><br><br><br><font size=5>“He tàu-té sī siaⁿh, góa mā m̄ chai, m̄-koh i chin-chiàⁿ thàn bē chió–lah.”</font><br><br><br><font size=5>Ōe kóng liáu, kok-ông to̍h kè-sio̍k tī hia bô-êng phah tiān-tōng, sim-sîn lóng ho͘ kau kau–khì, kan-na chù-ì teh khòaⁿ tiān-sī ōe-bīn lāi-té hit sian ang-á, tī hia thiàu–1-ē thiàu–1-ē, tin-tong, ŏ͘-ò͘, 1 pah hun!</font><br><br><br><font size=5>Khòaⁿ kok-ông bô koh kóng-ōe, ông-hiō mā thâu oat–leh kiâⁿ–chhut-khì, i it-ti̍t teh siūⁿ thâu tú-á thiaⁿ–tio̍h-ê, kóng he kong-chú thàn chin chē, ông-hiō to̍h siūⁿ kóng: “Hò͘ⁿ, i kui-kang kò͘ teh chia̍h, bô-tāi-bô-chì to̍h tī hia hip siáⁿ-mih chiú-mi ê siòng-phìⁿ, án-ne to̍h ē sái thàn-chîⁿ o͘h? Che chin-chiàⁿ bô thian-lí! Put-jû, góa ka-tī mā lâi chò bāng-chhèng.”</font><br><br></p>\n<p><font size=5>2-6</font><br><font size=5>Ông-hiō to̍h ka-tī khì sin-chhéng 1 ê bê-chiòng-ia̍h, hō chò “Choân sè-kài siōng súi ê ông-hiō”, i pún-té to̍h chin gâu chng, koh o̍h siàu-liân gín-á cosplay, ta̍k kang chhēng bô kāng su saⁿ, tī hia ké i chiok ū khì-chit, he siòng-phìⁿ hip liáu, seng iōng PS kā i chhú-lí–kòe, PS liáu-āu, chiah koh PS, to̍h án-ne bú kui kó͘-goe̍h, i ê fans hoⁿh, chóng-sǹg sī cheng-ka kàu 87 ê! Ông-hiō chiok hoaⁿ-hí, i nā-sī beh piàⁿ kòe Pe̍h-chhang-á kong-chú, kan-na chha…180 bān ê fans niâ. Sòa–lòe i liân khì Pe̍h-chhang-á kong-chú ê bāng-ia̍h khòaⁿ, khòaⁿ tio̍h kong-chú chăng thoân 1 tiuⁿ siòng-phìⁿ, siòng-pìⁿ lāi-bīn, i chhùi–ni̍h kā 1 ki hang ian-chhiâng, chiàⁿ-chhiú koh pí 1 ê chiú-mi, nā m̄-sī tò-chhiú beh the̍h chhiú-ki-á hip-siōng, hoān-sè i ē tī hia ó͘ phīⁿ-khang! To̍h hit tiuⁿ siòng-pìⁿ hoⁿh, ùi chăng kàu chit-má, í-keng hông chhi̍h kah 50 bān ê chán–ah neh! Ông-hiō khì kah beh sí, khì~kah beh sí, lín chó͘-má kám ē su hō͘ lí chit ê sí-gín-á?</font><br><br><br><font size=5>Ông-hiō ê oàn-tò͘ tùi Pe̍h-chhang-á kong-chú oân-choân bô éng-hióng, i lâng iû-oân sī kui châng hó hó. It-ti̍t kàu ū 1 kang, ông-hiō hō͘ lâng só tī ka-tī ê pâng-keng lāi, khì kah beh hāi–khì, chū án-ne sim-koaⁿ lia̍h thán-hoâiⁿ, koat-tēng beh kā kong-chú chhòng ho͘ sí. I to̍h khai-sí àm-tiong an-pâi 1 kóa tāi-chì, piān-nā ū ki-hōe, to̍h tī kok-ông hīⁿ-khang piⁿ kóng 1 kóa êng-á-ōe.  </font><br><br></p>\n<p><font size=5>2-7</font><br><font size=5>Chū án-ne, chóng-sǹg sī tán kàu hit 1 ji̍t, kok-ông kā Pe̍h-chhang-á kong-chú kiò–kòe-khì, kóng: “Lí hoⁿh, tōa-lâng-tōa-chéng–ah, mài kui-kang kan-na ē-hiáu tī hia póe chhiú-ki-á, bú siáⁿ-mih bê-chiòng-ia̍h, lí tio̍h ài ná o̍h khòaⁿ án-chóaⁿ chhú-lí kong-sū, thè jîn-bîn ho̍k-bū.”</font><br><br><br><font size=5>kong-chú thiaⁿ liáu ū tām-po̍h-á siūⁿ-khì, góa keng-êng bê-chiòng-ia̍h sī koh án-chóaⁿ–ah, lí ka-tī m̄ sī mā kui-kang tī hia teh phah tiān-tōng!</font><br><br><br><font size=5>Chit sî ông-hiō thiàu chhut-lâi kóng: “Góa thiaⁿ kóng chhiū-nâ-á lāi-té ū lâng chiàm-iōng kok-iú-tē, tī hia khí pia̍t-chong, bô lí phài lán chit ê pó-pòe-á kong-chú khì tiâu-cha khòaⁿ māi, hō͘ i hoⁿh, ū 1 kóa chèng-keng tāi-chì thang chò.”</font><br><br><br><font size=5>Kong-chú bô siūⁿ beh chò tāi-chì, m̄-koh ông-hiō teh i hīⁿ-khang piⁿ, ka kóng sè-siaⁿ-ōe: “Koai, góa kiò lâng chhōa lí khì chia̍h hó-liāu–ê.”</font><br><br><br><font size=5>Thiaⁿ tio̍h chia̍h hó-liāu, kong-chú sûi ìn hó, ông-hiō koh kóng: “Lí bián hoân-ló, góa phài 1 ê sat-chhiú…m̄-sī, sī hō͘-ōe hâm lí khì.”</font><br><br><br><font size=5>Ông-hiō chhiú ia̍t–1-ē, to̍h khòaⁿ tio̍h 1 ê bīn ū 1 khî ê cha-po͘-lâng kiâⁿ–ji̍p-lâi, kong-chú khòaⁿ chit ê chheⁿ-hūn lâng, kóng: “Ĕ? Chit ê lâng góa nah ē m̄-bat khòaⁿ–kòe?”</font><br><br><br><font size=5>“I gōa-pau–ê-lah”</font><br><br><br><font size=5>To̍h án-ne, kong-chú hâm chit ê chheⁿ-hūn lâng, chah 2 lia̍p piān-tong, kiâⁿ chhut siâⁿ-mn̂g, ùi chhiū-nâ-á kiâⁿ–ji̍p-khì. </font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","王后掠狂--了"]},{"title":"【白蔥仔公主】EP03-公主v.s.殺手","url":"/%5Bobject%20Object%5D/pehchhanga03/","content":"<p><a href=\"https://youtu.be/1AywxzDyYlA\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/6be75788-fad5-41d5-8d66-bf5bffe935b0\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/45XJuGLcSmXY36Ca3kRdt3\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/9a8Kb9qwGgDhcxpquF\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep03-pe-h-chhang-%C3%A1-kong-ch%C3%BA/id1730745763?i=1000661141817\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>3-1</font><br><font size=5>王后派hō͘白蔥á公主ê chit ê查埔人，是較早伊tī詐騙集團ê時陣，熟似–ê 1 ê烏社會大歹人，chit táu chhōe伊來接ê chit ê khè-suh真簡單：「你kā公主chhōa入去樹林á內面，無人chhōe會tio̍h ê所在，ka tu̍h ho͘死，án-ne to̍h有…3萬。」</font><br><br></p>\n<p><font size=5>「Eh eh eh！你是m̄-bat行情nih，chit款khè-suh，攏mā是100萬起跳！」</font><br><br></p>\n<p><font size=5>「Hăⁿ–àⁿ？Chiah貴？Ah無50萬？」</font><br><br></p>\n<p><font size=5>「你到底是beh chhōe我刣人，a̍h是beh chhōe我刣價haⁿh？」</font><br><br></p>\n<p><font size=5>落尾chit條in chhiâu kah 99萬，王后koh想beh ka開6個月ê票，m̄-koh殺手驚伊會跳票，堅持kan-na beh收現金，出發進前to̍h愛先la̍p 7成。</font><br><br></p>\n<p><font size=5>3-2</font><br><font size=5>白蔥á公主kah chit ê殺手裝ê護衛，行走入去樹林á內底，公主沿路ná行ná食，行無半點鐘久，to̍h kā 2人份ê便當食–去-ah。殺手看tio̍h伊ê便當去hông sut了了，淡薄á吞忍bē loeh，準備beh kā伊藏–起-來ê刀拔–出-來，雄雄1肢白蔥蔥ê手，伸入去伊ê外套內底，kā hit支刀khiang–去，to̍h看tio̍h白蔥á公主笑微微講：「Ŏa-à，chit支刀真水neh，借我sńg–1-ē。」殺手規ê人戇神–去，過3秒鐘，chiah想tio̍h ài趕緊去kā刀搶–轉-來，目1-ē chîn，soah看tio̍h公主kā刀giâ懸懸，歡喜kah tī hia ná笑ná跳舞，chit款天真ê gín-á性，hō͘咱chit ê殺手先生–à，看1下soah去ho͘迷–去，koh過5秒鐘，伊chiah雄雄回魂，目睭kheh-kheh teh hia大力hàiⁿ頭：「M̄-tio̍h，我ê任務是beh ho͘死，ài較專心–leh，我是phú-lo͘h–ê！」伊目睭thí開，滿面殺氣，soah發見白蔥á公主m̄知走去toeh–ah，伊趕緊喝：「公主，你tī tó位？」想講，kám會藏teh樹á叢內底？伊to̍h附近ê樹á叢，1欉1欉ka péng看māi，chit時，soah m̄知去踢tio̍h啥，規ê人跋跋–倒，ai-ioh，痛kah beh死，伊ê腳去ho͘ liô 1 sûn 3寸長ê孔嘴，血直直流，伊注神ka看，竟然是伊hit支刀，hō͘人插teh樹根頂頭！「Ái-iā，chit ê該死ê白蔥á公主，敢kā我創孔，che gún祖傳ê寶刀，你凊彩kă捎去sńg，koh烏白擲害我受傷，氣死人–ah！」</font><br><br></p>\n<p><font size=5>3-3</font><br><font size=5>白蔥á公主chit-má人食飽飽，tī樹林á內se̍h來se̍h去，伊想講：「Teh厝–ni̍h khû chiah久–ah，第1 kái走kah chiah遠ê所在，chiâⁿ好sńg neh。」Tī林á內，伊看tio̍h較早m̄-bat看–過ê大隻蝶á，「Ŏa-à」，看tio̍h花chōa親像虎kāng款，黃–ê、烏–ê 1 chōa 1 chōa，有夠大隻ê虎頭蜂，伊mā是「Ŏa-à」，koh看tio̍h 1尾蛇，頭展–開ká-ná飯匙ê形，伊mā是「Ŏa-à」。伊看tio̍h啥攏感覺chiok新奇，根本to̍h無注意tio̍h講，原本tòe teh身軀邊ê hit ê護衛早to̍h無–去-ah，伊tú-chiah kā人ê寶刀凊彩捎去sńg，koh烏白擲，伊mā ka放bē記，上hàm–ê是，伊是為tio̍h啥代誌出門–ê，mā攏總bē記–chit。</font><br><br></p>\n<p><font size=5>伊一直sńg kah beh暗á，chiah想tio̍h講：「Ah，我kám會走siuⁿ遠？」雄雄發見伊行m̄知路–ah，到chit陣伊chiah想tio̍h講，beh出門ê時，王后有派1 ê護衛陪tī伊身軀邊。「Ĕ？Hit ê人nah ē走無–去-ah？Hò͘，chit kho͘ nah ē chiah無責無任haⁿh！Ah m̄是beh chhōa我去食好料–ê？」公主kā手機á the̍h–出-來，想beh看1-ē-á網路地圖，soah發見chia根本都無信號，伊kā手機á giâ懸懸，chia比–1-ē，hia比–1-ē，天公khah án怎拜mā無信號。「Nah ē án-ne–lah，無網路我是beh án怎活–落-去，救人o͘h，救人o͘h！」</font><br><br></p>\n<p><font size=5>3-4</font><br><font size=5>白蔥á公主tī樹林á內底án怎都chhōe無路，過無偌久，天色to̍h規ê暗–落-來，伊行規工，實在有夠thiám，1 ê人tī hia，強beh哭–出-來，chit時，伊看tio̍h面頭前有1間大別莊，he別莊koh有kah游泳池。公主趕緊去挵門，「有人tī–leh-無？有人tī–leh-無？」挵規晡久soah攏無人應。伊對窗á門ka看–入-去，內底暗眠摸，看–起-來是無人tī–leh。窗á無鎖，公主直接to̍h ka peh–入-去，蠟燭ka點–leh to̍h四界看，無彩che厝起kah chiah大間，無糖無鹽koh無電視，灶腳無米mā無點心，架á頂ê小說破糊糊，ang-á冊soah chhun he第2集。白蔥á公主目睭眼tio̍h壁角hia有1腳大桶á，內底攏是原子筆，he原子筆hoⁿh貯kah tīⁿ-tīⁿ-tīⁿ，公主to̍h凊彩捎1支起來看。原子筆ê頂頭有1粒愛心，he愛心ka chhi̍h–lòe，筆尾to̍h會thóng–出-來，to̍h ē-tàng寫字。白蔥á公主chŏaⁿ gia̍h原子筆，teh人壁頂烏白chō，伊原本想beh畫1隻豬，chiah畫無2撇，to̍h發見，ĕ？Che筆nah ē chiah歹寫？Koh換2支筆，ta̍k支都chiok歹寫，chiah-nī歹寫ê筆，in是án怎ài chhoân chiah濟支？Kám講，che筆nā收集100支，to̍h ē-tàng換限定版ê便當？白蔥á公主ná tī hia烏白想，手ná chiān，厝–eh啥物物件攏ka摸摸看看–leh，櫥á門1-ê-á 1-ê ka phah ho͘開，總算是去hō͘伊chhiau tio̍h 2罐果子醬hām 3包俗pháng，想講規工to̍h kan-na早起食hit 2粒便當，chín腹肚chiok iau–ê，湯匙á the̍h–leh，果子醬to̍h ka挖起來食，2罐1-ē-á to̍h sut了了，sòa–落-來，he俗pháng 1塊接1塊chiⁿ teh嘴–eh，a̍h無物件通配，愈食愈感覺無滋味。</font><br><br></p>\n<p><font size=5>3-5</font><br><font size=5>Chit ê時陣，外面有幾ê烏影，liam腳liam手，bih tī外口偷看。In攏總有7 ê人，ta̍k-ê攏生kah矮tàiⁿ-tàiⁿ，m̄-koh漢草koh chiâⁿ好，武腯武腯án-ne。In bih tī外口講：「是án怎有生份人teh咱兜？」</font><br><br></p>\n<p><font size=5>「Koh凊彩捎咱ê物件去食！」</font><br><br></p>\n<p><font size=5>「伊一定是賊á！」</font><br><br></p>\n<p><font size=5>「Lín ka看，伊皮膚有夠白，kám講…伊是….」</font><br><br></p>\n<p><font size=5>「白賊！」</font><br><br></p>\n<p><font size=5>「白賊m̄是chit ê意思–lah！」</font><br><br></p>\n<p><font size=5>原來，chit間別莊是in兜，in今á日工課tăⁿ做soah，tú到厝beh食飯，soah發見厝–ni̍h ke 1 ê生份人。In其中1 ê尿緊kah bē顧–eh，a̍h m̄管生份人猶tī厝內，to̍h beh入去顧便所，想bē到鎖匙插入去鎖匙孔，soah發見門去hông ùi內面鎖–起-來。伊大聲挵門，「Eh！你是siáng？你是án怎tī goán兜內底，koh kā門鎖–起-來？」</font><br><br></p>\n<p><font size=5>3-6</font><br><font size=5>內底hit ê生份人soah顛倒ka問講：「Beh chhōe siáng，主人無tī–leh-ō͘！」</font><br><br><br><font size=5>Hăⁿ？你koh知影你m̄是主人o͘h？白蔥á公主kā門phah開，in 7 ê人隨to̍h chông–入-去，kā chit ê生份人圍–起-來。有1 ê人看tio̍h桌頂he食無了ê俗pháng，to̍h問講：「你是án怎kā goán ê物件食kah chhun án-ne？He是goán 7 ê人，按算beh食2工ê gia̍h neh！」</font><br><br><br><font size=5>「Hăⁿ–à？Lín nah ē食hiah少，莫怪ē生kah chiah-nī矮！飯ài加食–寡，m̄通揀食，知–無？」</font><br><br><br><font size=5>Chit寡人足氣–ê，一直問講：「你是siáng？」「你是án怎tī goán壁頂畫1隻豬？」</font><br><br><br><font size=5>公主看tio̍h chit幾ê人án-ne歹chhèng-chhèng，趕緊the̍h出伊ê絕招，嘴舌thó͘–1-ē，目睭nih–1-ē，1 ki腳khiàu–起-來，koh比1 ê啾咪，然後自我紹介，講：「我是有180萬fans ê白蔥á公主，chiú-mi！♥」</font><br><br><br><font size=5>想bē到圍tī伊身軀邊chit幾ê矮á冬瓜，完全無hō͘伊面子，應講：「我無愛白蔥á！」「我較ài蒜頭！」「芋á！」「芫荽！」，in竟然m̄-bat白蔥á公主，mā m̄知啥物是啾咪，chit招對in無效–lah。公主koh問：「Án-ne，lín kám知影tó位有網路信號？」</font><br><br><br><font size=5>「Hăⁿ？He是啥？」</font><br><br></p>\n<p><font size=5>3-7</font><br><font size=5>Chit聲白蔥á公主chiah知影，原來chit ê樹林á內面，根本to̍h無網路信號，chit寡人平常時mā無teh看電視，chiah會m̄-bat伊chit ê網chhèng，甚至in內底看–起-來上細漢ê hit ê，koh問講：「伊講 ê hit ê fans是啥haⁿh？」另外1 ê ka應講：「He in鬥陣–ê-lah！」「Hăⁿ？In鬥陣–ê有180萬ê？」</font><br><br><br><font size=5>Chit 7 ê人，kā白蔥á公主圍kah密chiuh-chiuh，beh走都走bē離，in koh the̍h伊食chhun ê俗pháng，tu去伊面頭前，問伊講：「Goán ê食物–leh？你講–ā！你講–ā！你講–ā！」公主一世人m̄-bat tú-tio̍h chit款範勢，伊有淡薄á驚，in一直teh問講：「Goán ê食物–leh，你講–ā，你nah ē m̄講話？」Chit時，白蔥á公主雄雄笑–出-來，伊chit-má chiah想tio̍h講，chit幾ê人，chiah-nī興食，án-ne應該足好鬥陣。伊ùi伊ê lak袋á，khêng出7塊梅á餅，雙手捧–leh，hō͘ in 1人ni 1塊，1234567，ĕ？Nah會有1 ê人無分tio̍h餅？原來是最後1塊餅，公主iau-sâi kâng食食–去，無食–tio̍h hit-ê teh激氣，走去邊–á teh使性地。Ah ū食tio̍h餅ê hit 6 ê–leh？Ĕ–è，梅á餅吞lŏe腹肚–ni̍h，m̄-bat食–過ê好滋味，心內是歡喜koh好奇，自然to̍h無koh再受氣！</font><br><br></p>\n<hr>\n<br>\n<font size=5>3-1</font><br><p>\n<font size=5>Ông-hiō phài hō͘ Pe̍h-chhang-á kong-chú ê chit ê cha-po͘-lâng, sī khah-chá i tī chà-phiàn chi̍p-thoân ê sî-chūn, se̍k-sāi--ê 1 ê o͘-siā-hōe tōa pháiⁿ-lâng, chit táu chhōe i lâi chiap ê chit ê khè-suh chin kán-tan: “Lí kā kong-chú chhōa ji̍p-khì chhiū-nâ-á lāi-bīn, bô lâng chhōe ē tio̍h ê só͘-chāi, ka tu̍h ho͘ sí, án-ne to̍h ū 3 bān.” “Eh eh eh! Lí sī m̄-bat hâng-chêng nih, chit khoán khè-suh, lóng mā sī 100 bān khí thiàu!” “Hăⁿ--àⁿ? Chiah kùi? Ah bô 50 bān?” “Lí tàu-té sī beh chhōe góa thâi lâng, a̍h sī beh chhōe góa thâi-kè haⁿh?” Lo̍h-bóe chit tiâu in chhiâu kah 99 bān, ông-hiō koh siūⁿ beh ka khui 6 kó-goe̍h ê phiò, m̄-koh sat-chhiú kiaⁿ i ē thiàu-phiò, kian-chhî kan-na beh siu hiān-kim, chhut-hoat chìn-chêng to̍h ài seng la̍p 7 siâⁿ.</font>\n<br><br><p>\n\n<p><font size=5>3-2</font><br><font size=5>Pe̍h-chhang-á kong-chú kah chit ê sat-chhiú chng ê hō͘-ōe, kiâⁿ ji̍p-khì chhiū-nâ-á lāi-té, kong-chú iân-lō͘ ná kiâⁿ ná chia̍h, kiâⁿ bô pòaⁿ tiám-cheng kú, to̍h kā 2 lâng hūn ê piān-tong chia̍h–khì-ah. Sat-chhiú khòaⁿ tio̍h i ê piān-tong khì hông sut liáu-liáu, tām-po̍h-á thun-lún bē loeh, chún-pī beh kā i chhàng–khí-lâi ê to poe̍h–chhut-lâi, hiông-hiông 1 ki pe̍h-chhang-chhang ê chhiú, chhun ji̍p-khì i ê gōa-thò lāi-té, kā hit ki to khiang–khì, to̍h khòaⁿ tio̍h Pe̍h-chhang-á kong-chú chhiò-bi-bi kóng: “Ŏa-à, chit ki to chin súi neh, chioh góa sńg–1-ē.” Sat-chhiú kui ê lâng gōng-sîn–khì, kòe 3 bió-cheng, chiah siūⁿ tio̍h ài kóaⁿ-kín khì kā to chhiúⁿ–tńg-lâi, ba̍k 1-ē chîn, soah khòaⁿ tio̍h kong-chú kā to giâ koân-koân, hoaⁿ-hí kah tī hia ná chhiò ná thiàu-bú, chit khoán thian-chin ê gín-á-sèng, hō͘ lán chit ê sat-chhiú sian-seⁿ–à, khòaⁿ 1 ē soah khì ho͘ bê–khì, koh kòe 5 bió-cheng, i chiah hiông-hiông hôe-hûn, ba̍k-chiu kheh-kheh teh hia tōa la̍t hàiⁿ-thâu: “M̄-tio̍h, góa ê jīm-bū sī beh ho͘ sí, ài khah choan-sim–leh, góa sī phú-lo͘h–ê!” I ba̍k-chiu thí khui, boán-bīn sat khì, soah hoat-kiàn Pe̍h-chhang-á kong-chú m̄ chai cháu khì toeh–ah, i kóaⁿ-kín hoah: “Kong-chú, lí tī tó-ūi?” Siūⁿ kóng, kám ē chhàng teh chhiū-á-châng lāi-té? I to̍h hū-kīn ê chhiū-á-châng, 1 châng 1 châng ka péng khòaⁿ-māi, chit sî, soah m̄ chai khì that tio̍h siáⁿ, kui ê lâng poa̍h-poa̍h–tó, ai-ioh, thiàⁿ kah beh sí, i ê kha khì ho͘ liô 1 sûn 3 chhùn tn̂g ê khang-chhùi, hoeh ti̍t-ti̍t lâu, i chù-sîn ka khòaⁿ, kèng-jiân sī i hit ki to, hō͘ lâng chhah teh chhiū-kin téng-thâu! “Ái-iā, chit ê kai-sí ê Pe̍h-chhang-á kong-chú, káⁿ kā góa chhòng-khang, che gún chó͘-thoân ê pó-to, lí chhìn-chhái kă sa khì sńg, koh o͘-pe̍h tàn hāi góa siū-siong, khì sí lâng–ah!”</font><br><br></p>\n<p><font size=5>3-3</font><br><font size=5>Pe̍h-chhang-á kong-chú chit-má lâng chia̍h pá-pá, tī chhiū-nâ-á lāi se̍h lâi se̍h khì, i siūⁿ kóng: “Teh chhù–ni̍h khû chiah kú–ah, tē 1 kái cháu kah chiah hn̄g ê só͘-chāi, chiâⁿ hó sńg neh.” Tī nâ-á lāi, i khòaⁿ tio̍h khah chá m̄-bat khòaⁿ–kòe ê tōa chiah ia̍h-á, “Ŏa-à”, khòaⁿ tio̍h hoe-chōa chhin-chhiūⁿ hó͘ kāng-khoán, n̂g–ê, o͘–ê 1 chōa 1 chōa, ū kàu tōa chiah ê hó͘-thâu-phang, i mā sī “Ŏa-à”, koh khòaⁿ tio̍h 1 bóe chôa, thâu thián–khui ká-ná pn̄g-sî ê hêng, i mā sī “Ŏa-à”. I khòaⁿ tio̍h siáⁿ lóng kám-kak chiok sin-kî, kin-pún to̍h bô chù-ì tio̍h kóng, goân-pún tòe teh sin-khu piⁿ ê hit ê hō͘-ōe chá to̍h bô–khì-ah, i tú-chiah kā lâng ê pó-to chhìn-chhái sa khì sńg, koh o͘-pe̍h tàn, i mā ka pàng bē-kì, siōng hàm–ê sī, i sī ūi-tio̍h siáⁿ tāi-chì chhut-mn̂g–ê, mā lóng-chóng bē-kì–chit.</font><br><br><br><font size=5>I it-ti̍t sńg kah beh-àm-á, chiah siūⁿ tio̍h kóng: “Ah, góa kám ē cháu siuⁿ hn̄g?” Hiông-hiông hoat-kiàn i kiâⁿ m̄-chai lō͘–ah, kàu chit-chūn i chiah siūⁿ tio̍h kóng, beh chhut-mn̂g ê sî, ông-hiō ū phài 1 ê hō͘-ōe pôe tī i sin-khu piⁿ. “Ĕ? Hit ê lâng nah ē cháu bô–khì-ah? Hò͘, chit kho͘ nah ē chiah bô chek bô jīm haⁿh! Ah m̄-sī beh chhōa góa khì chia̍h hó-liāu–ê?” Kong-chú kā chhiú-ki-á the̍h–chhut-lâi, siūⁿ beh khòaⁿ 1-ē-á bāng-lō͘ tē-tô͘, soah hoat-kiàn chia kin-pún to bô sìn-hō, i kā chhiú-ki-á giâ koân-koân, chia pí–1-ē, hia pí–1-ē, thian-kong khah án-chóaⁿ pài mā bô sìn-hō. “Nah ē án-ne–lah, bô bāng-lō͘ góa sī beh án-chóaⁿ oa̍h–lo̍h-khì, kiù-lâng o͘h, kiù-lâng o͘h!”</font><br><br></p>\n<p><font size=5>3-4</font><br><font size=5>Pe̍h-chhang-á kong-chú tī chhiū-nâ-á lāi-té án-chóaⁿ to chhōe bô lō͘, kòe bô jōa-kú, thiⁿ-sek to̍h kui ê àm–lo̍h-lâi, i kiâⁿ kui kang, si̍t-chāi ū kàu thiám, 1 ê lâng tī hia kiōng-beh khàu–chhut-lâi, chit-sî, i khòaⁿ tio̍h bīn-thâu-chêng ū 1 keng tōa pia̍t-chong, he pia̍t-chong koh ū kah iû-éng-tî. Kong-chú kóaⁿ-kín khì lòng-mn̂g, “Ū lâng tī–leh-bô? Ū lâng tī–leh-bô?” Lòng kui po͘ kú soah lóng bô lâng ìn. I ùi thang-á-mn̂g ka khòaⁿ–ji̍p-khì, lāi-té àm-bîn-bong, khòaⁿ–khí-lâi sī bô lâng tī–leh. Thang-á bô só, kong-chú ti̍t-chiap to̍h ka peh–ji̍p-khì, la̍h-chek ka tiám–leh to̍h sì-kè khòaⁿ, bô-chhái che chhù khí kah chiah tōa keng, bô thn̂g bô iâm koh bô tiān-sī, chàu-kha bô bí mā bô tiám-sim, kè-á téng ê siáu-soat phòa kô͘-kô͘, ang-á-chheh soah chhun he tē 2 chi̍p. Pe̍h-chhang-á kong-chú ba̍k-chiu gán tio̍h piah-kak hia ū 1 kha tōa tháng-á, lāi-té lóng sī goân-chú-pit, he goân-chú-pit hoⁿh té kah tīⁿ-tīⁿ-tīⁿ, kong-chú to̍h chhìn-chhái sa 1 ki khí-lâi khòaⁿ. Goân-chú-pit ê téng-thâu ū 1 lia̍p ài-sim, he ài-sim ka chhi̍h–lòe, pit-bóe to̍h ē thóng–chhut-lâi, to̍h ē-tàng siá jī. Pe̍h-chhang-á kong-chú chŏaⁿ gia̍h goân-chú-pit, teh lâng piah-téng o͘-pe̍h chō, i goân-pún siūⁿ beh ōe 1 chiah ti, chiah ōe bô 2 phiat, to̍h hoat-kiàn, ĕ? Che pit neh ē chiah pháiⁿ siá? Koh ōaⁿ 2 ki pit, ta̍k ki to chiok pháiⁿ siá, chiah-nī pháiⁿ siá ê pit, in sī án-chóaⁿ ài chhoân chiah chē ki? Kám kóng, che pit nā siu-chi̍p 100 ki, to̍h ē-tàng ōaⁿ hān-tiāⁿ pán ê piān-tong? Pe̍h-chhang-á kong-chú ná tī hia o͘-pe̍h siūⁿ, chhiú ná chiān, chhù–eh siáⁿ-mih mi̍h-kiāⁿ lóng ka bong-bong khòaⁿ-khòaⁿ–leh, tû-á mn̂g 1-ê-á 1-ê ka phah ho͘ khui, chóng-sǹg sī khì hō͘ i chhiau tio̍h 2 koàn kóe-chí-chiùⁿ hām 3 pau sio̍k-pháng, siūⁿ kóng kui kang to̍h kan-na chá-khí chia̍h hit 2 lia̍p piān-tong, chín pak-tó͘ chiok iau–ê, thng-sî-á the̍h–leh, kóe-chí-chiùⁿ to̍h ka ó͘ khí-lâi chia̍h, 2 koàn 1-ē-á to̍h sut liáu-liáu, sòa–lo̍h-lâi, he sio̍k-pháng 1 tè chiap 1 tè chiⁿ teh chhùi–eh, a̍h bô mi̍h-kiāⁿ thang phòe, jú chia̍h jú kám-kak bô chu-bī.</font><br><br></p>\n<p><font size=5>3-5</font><br><font size=5>Chit ê sî-chūn, gōa-bīn ū kúi ê o͘-iáⁿ, liam-kha liam-chhiú, bih tī gōa-kháu thau-khòaⁿ. In lóng-chóng ū 7 ê lâng, ta̍k-ê lóng seⁿ kah é-tàiⁿ-tàiⁿ, m̄-koh hàn-chháu koh chiâⁿ hó, bú-tún bú-tún án-ne. In bih tī gōa-kháu kóng: “Sī án-chóaⁿ ū chheⁿ-hūn-lâng teh lán tau?”</font><br><br><br><font size=5>“Koh chhìn-chhái sa lán ê mi̍h-kiāⁿ khì chia̍h!”</font><br><br><br><font size=5>“I it-tēng sī chha̍t-á!”</font><br><br><br><font size=5>“Lín ka khòaⁿ, i phôe-hu ū kàu pe̍h, kám kóng…I sī….”</font><br><br><br><font size=5>“Pe̍h-chha̍t!”</font><br><br><br><font size=5>“Pe̍h-chha̍t m̄-sī chit ê ì-sù–lah!”</font><br><br><br><font size=5>Goân-lâi, chit-keng pia̍t-chong sī in tau, in kin-á-ji̍t khang-khòe tăⁿ chò soah, tú kàu chhù beh chia̍h-pn̄g, soah hoat-kiàn chhù–ni̍h ke 1 ê chheⁿ-hūn-lâng. In kî-tiong 1 ê jiō kín kah bē kò͘–eh, a̍h m̄-koán chheⁿ-hūn-lâng iáu tī chhù-lāi, to̍h beh ji̍p-khì kò͘ piān-só͘, siūⁿ bē kàu só-sî chhah ji̍p-khì só-sî khang, soah hoat-kiàn mn̂g khì hông ùi lāi-bīn só–khí-lâi.</font><br><br><br><font size=5>I tōa-siaⁿ lòng-mn̂g, “Eh! Lí sī siáng? Lí sī án-chóaⁿ tī goán tau lāi-té, koh kā mn̂g só–khí-lâi?” </font><br><br></p>\n<p><font size=5>3-6</font><br><font size=5>Lāi-té hit ê chheⁿ-hūn-lâng soah tian-tò ka mn̄g kóng: “Beh chhōe siáng, chú-lâng bô tī–leh-ō͘!” Hăⁿ? Lí koh chai-iáⁿ lí m̄-sī chú-lâng o͘h? Pe̍h-chhang-á kong-chú kā mn̂g phah khui, in 7 ê lâng sûi to̍h chông–ji̍p-khì, kā chit ê chheⁿ-hūn-lâng ûi–khí-lâi. Ū 1 ê lâng khòaⁿ tio̍h toh-téng he chia̍h bô liáu ê sio̍k-pháng, to̍h mn̄g kóng: “Lí sī án-chóaⁿ kā goán ê mi̍h-kiāⁿ chia̍h kah chhun án-ne? He sī goán 7 ê lâng, àn-sǹg beh chia̍h 2 kang ê gia̍h neh!”</font><br><br><br><font size=5>“Hăⁿ–à? Lín nah ē chia̍h hiah chió, bo̍k-koài ē seⁿ kah chiah-nī é! Pn̄g ài ke chia̍h–kóa, m̄-thang kéng chia̍h, chai–bô?”</font><br><br><br><font size=5>Chit kóa lâng chiok khì–ê, it-ti̍t mn̄g kóng: “Lí sī siáng?” “Lí sī án-chóaⁿ tī goán piah-téng ōe 1 chiah ti?”</font><br><br><br><font size=5>Kong-chú khòaⁿ tio̍h chit kúi ê lâng án-ne pháiⁿ-chhèng-chhèng, kóaⁿ-kín the̍h chhut i ê choa̍t-chiau, chhùi-chi̍h thó͘–1-ē, ba̍k-chiu nih–1-ē, 1 ki kha khiàu–khí-lâi, koh pí 1 ê chiú-mi, jiân-āu chū-ngó͘ siāu-kài, kóng: “Góa sī ū 180 bān fans ê Pe̍h-chhang-á kong-chú, chiú-mi! ♥” Siūⁿ bē kàu ûi tī i sin-khu piⁿ chit kúi ê é-á-tang-koe, oân-choân bô hō͘ i bīn-chú, ìn kóng: “Góa bô ài pe̍h-chhang-á!” “Góa khah ài soàn-thâu!” “Ō͘-á!” “Iân-sui!”, in kèng-jiân m̄-bat Pe̍h-chhang-á kong-chú, mā m̄-chai siáⁿ-mih sī chiú-mi, chit chiau tùi in bô-hāu–lah. Kong-chú koh mn̄g: “Án-ne, lín kám chai-iáⁿ tó-ūi ū bāng-lō͘ sìn-hō?” “Hăⁿ? He sī saⁿh?”</font><br><br></p>\n<p><font size=5>3-7</font><br><font size=5>Chit siaⁿ Pe̍h-chhang-á kong-chú chiah chai-iáⁿ, goân-lâi chit ê chhiū-nâ-á lāi-bīn, kin-pún to̍h bô bāng-lō͘ sìn-hō, chit kóa lâng pêng-siông sî mā bô teh khòaⁿ tiān-sī, chiah ē m̄-bat i chit ê bāng-chhèng, sīm-chì in lāi-té khòaⁿ–khí-lâi siōng sè-hàn hit ê, koh mn̄g kóng: “I kóng ê hit ê fans sī siaⁿh haⁿh?” Lēng-gōa 1 ê ka ìn kóng: “He in tàu-tīn–ê-lah!” “Hăⁿ? In tàu-tīn–ê ū 180 bān ê?”</font><br><br><br><font size=5>Chit 7 ê lâng, kā Pe̍h-chhang-á kong-chú ûi kah ba̍t-chiuh-chiuh, beh cháu to cháu bē lī, in koh the̍h i chia̍h chhun ê sio̍k-pháng, tu khì i bīn-thâu-chêng, mn̄g i kóng: “Goán ê si̍t-bu̍t–leh? Lí kóng–ā! Lí kóng–ā! Lí kóng–ā!” Kong-chú chi̍t-sì-lâng m̄-bat tú-tio̍h chit khoán pān-sè, i ū tām-po̍h-á kiaⁿ, in it-ti̍t teh mn̄g kóng: “Goán ê si̍t-bu̍t–leh, lí kóng–ā, lí nah ē m̄ kóng-ōe?” Chit sî, Pe̍h-chhang-á kong-chú hiông-hiông chhiò–chhut-lâi, i chit-má chiah siūⁿ tio̍h kóng, chit kúi ê lâng, chiah-nī hèng chia̍h, án-ne èng-kai chiok hó tàu-tīn. I ùi i ê lak-tē-á, khêng chhut 7 tè bôe-á-piáⁿ, siang-chhiú phóng–leh, hō͘ in 1 lâng ni 1 tè, 1234567, ĕ? Nah ē ū 1 ê lâng bô pun tio̍h piáⁿ? Goân-lâi sī chòe-āu 1 tè piáⁿ, kong-chú iau-sâi kâng chia̍h-chia̍h–khì, bô chia̍h–tio̍h hit-ê teh kek-khì, cháu khì piⁿ–á teh sái sèng-tē. Ah ū chia̍h tio̍h piáⁿ hit 6 ê–leh? Ĕ–è, bôe-á-piáⁿ thun lŏe pak-tó͘–ni̍h, m̄-bat chia̍h–kòe ê hó chu-bī, sim-lāi sī hoaⁿ-hí koh hòⁿ-kî, chū-jiân to̍h bô koh chài siū-khì!</font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","公主v.s.殺手"]},{"title":"【白蔥仔公主】EP04-公主&同伴","url":"/%5Bobject%20Object%5D/pehchhanga04/","content":"<p><a href=\"https://youtu.be/H6Y7nuu6shQ\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/8d88e3bf-b75c-4431-8e6a-857b2421abf2\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/0azl2bFvhFNPZBt0HOxt7P\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/1YDT-g4WLAHqDy6SWD\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep04-pe-h-chhang-%C3%A1-kong-ch%C3%BA/id1730745763?i=1000661901471\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>4-1</font><br><font size=5>矮á冬瓜招白蔥á公主坐loăi講，問看到底是發生啥物代誌。白蔥á公主講：「我是chit ê國家ê公主，mā是1 ê網chhèng。Ê早á出門ê時陣，goán父王ká-ná有吩咐我啥物代誌，m̄-koh我腹肚iau–起-來，soah ka放bē記。」</font><br><br></p>\n<p><font size=5>彼7 ê矮á冬瓜，細細聲á討論講：「Liam-mi是公主，liam-mi閣是國王，伊kám會是teh kā咱騙？」</font><br><br></p>\n<p><font size=5>「凡勢是頭殼歹–去！」</font><br><br></p>\n<p><font size=5>「Bē-tàng án-ne講，每1 ê查某gín-á，攏是公主–ā！」</font><br><br></p>\n<p><font size=5>Sòa–lòe，in mā開始紹介家己，原來，in 7 ê人是親兄弟，厝內較歹過日，所以in ê身材自細漢to̍h比人較矮，驚hō͘人欺負，to̍h攏行做夥，人濟，身軀邊to̍h無人敢kā in欺負。In兄弟á chhèng-kōa-kōa行tī街á路，7 ê人行做1排，規條街á攏去hō͘ in that tiâu–leh，影響tio̍h別人做生理，人受氣soah m̄敢講，teh kha-chiah-āu to̍h罵in猴死gín-á，久–來，in to̍h hông叫做矮á猴7兄弟，因為in 7兄弟一直攏行做夥，人mā直接叫in矮á猴，無閣分tó 1 ê。</font><br><br></p>\n<p><font size=5>4-2</font><br><font size=5>白蔥á公主問講：「Ah恁是án怎會tòa leh chit ê所在？」</font><br><br></p>\n<p><font size=5>原來，In是1 ê做工á人團隊，上gâu to̍h是挖孔hông跳，佳哉跳入去孔內底–ê，通常m̄是人。譬喻講，若有人beh掠活ê山豬á，to̍h ē chhōe in去tàu挖孔。1冬前，有人chhōe in去bāu 1 ê工程，teh替市政府挖捷運地下道。In想講ta̍k工去做工課，若是走siuⁿ遠會chiok thiám–ê，to̍h家己teh樹林á內底chhìn-chhái揀1 ê所在，起厝家己tòa，後–來，因為in下班了後siuⁿ無聊，to̍h一直舞，舞kah hit間厝soah愈來愈大間，1年後to̍h變做1間100坪ê別莊，koh有kah游泳池–leh。講tio̍h teh樹林á內底起厝chit層代誌，本底是白蔥á公主chit chōa beh調查–ê，m̄-koh伊bē記–eh準tú煞。In講好勢，隔轉工透早，to̍h會送白蔥á公主出樹林á，hō͘伊ē-tàng家己 –轉-去。</font><br><br></p>\n<p><font size=5>4-3</font><br><font size=5>彼暗，白蔥á公主睏tī客廳膨椅，啾啾啾，天光–a，矮á猴兄弟準備beh叫伊起床，想bē到公主出腳，1腳1 ê，2 ê矮á猴兄弟soah去ho͘ that 1-ē黏teh壁頂，公主ná睏ná講：「閣hō͘我睏5分鐘–lah！」Chhun–ê hit 5 ê兄弟á，趕緊離伊ê腳較遠–淡-薄-á，大兄用手指頭á輕輕á thuh公主ê手講：「Eh！緊起床o͘h，你m̄是beh轉–去？」Chit時白蔥á公主手ia̍t–1-ē，直接kā矮á猴大兄搧kah ùi窗á門飛–出-去，lak teh樹á叢內底，白蔥á公主閣tī hia嚷，喝講：「我破病–ah，我發燒–ah，我無ài去讀冊–lah！」</font><br><br></p>\n<p><font size=5>Chhun–ê彼4 ê兄弟á，看tio̍h chit-lō範勢，m̄敢koh ka叫，in先kā黏teh壁頂hit 2 ê兄弟pak–落-來，koh去樹á叢內底kā大兄khiú–出-來，to̍h直接去做工課–ah。</font><br><br></p>\n<p><font size=5>4-4</font><br><font size=5>白蔥á公主to̍h án-ne睏kah中晝，腹肚iau–ah chiah peh–起-來，伊lak袋á khêng-khêng–eh，khêng tio̍h 50 kho͘，想講附近m̄知有利便商店–無，想beh買飯丸來食。Chit時樹林á出現1 ê查某gín-á，身軀頂moa 1領紅–ê，帶帽á ê moa-á，手kōaⁿ 1 kha籃á，行ùi chia來。伊看tio̍h公主，真好禮ka相借問：「你好，食飽bē？」話tú講soah，聽tio̍h白蔥á公主ê腹肚，kū 1聲足大聲。因為chit ê少女不管時，攏kā in阿媽thīⁿ hō͘伊ê hit領紅moa-á moa牢牢，人to̍h ka hō做紅帽á少女。伊問講：「矮á猴阿兄kám無tī–leh？今á日kám m̄是in ê歇睏日？」知影in無tī厝–ni̍h，紅帽á少女ùi伊ê籃á，the̍h出1把原子筆，問白蔥á公主：「你kám會使kā我買幾支á愛心筆，做1-ē-á愛心，1支100 kho͘。」Che筆，tio̍h是公主cha-mê看–tio̍h-ê he，1桶貯kah tĭⁿ-tīⁿ，足歹寫ê愛心筆。Chit款àu-nōa筆，1支賣到100 kho͘，in買規桶是beh創啥？白蔥á公主應講：「你che筆chiah-nī歹寫，mài講1支，半支我mā無愛kā你買！」</font><br><br></p>\n<p><font size=5>紅帽á少女kā筆khǹg入去籃á內，koh ùi內底摸出1罐果子醬，講：「你nā是1 pái kā我買5支，我koh送你1罐天然ê果子醬。」</font><br><br></p>\n<p><font size=5>看tio̍h果子醬，公主隨kā伊ê 50 kho͘ jîm–出-來，問講：「買半支kám會使送我1罐？」</font><br><br></p>\n<p><font size=5>4-5</font><br><font size=5>「無…無人án-ne teh做生理–ê-lah！」</font><br><br></p>\n<p><font size=5>「Eh！你是m̄通án-ne講neh，做生理我內行–ê ŏ͘！」白蔥á公主想tio̍h伊chiah tú上過王后ê經濟課，趁tio̍h 50 kho͘ hâm規籃á ê蘋果，伊差不多ē-tàng出師–ah，ài展出來hông看。白蔥á公主講：「你che筆1支chiah賣1百kho͘，利純siuⁿ薄，koh khǹg kah規籃á攏是，看–khài to̍h足粗俗。」講soah，公主to̍h kā裙腳láng懸，ùi伊ê長襪á內面，the̍h出3枝白色ê鉛筆，鉛筆頂頭koh有1粒白蔥á公主ê蔥á頭，細細粒á，刻了真水，色水mā真好看，工有夠幼路，鉛筆頂面koh有印伊迷眾頁ê網鏈，péng過另外1面，頂頭寫「白蔥á公主正版授權商品」。公主講：「Che是我做來賣–ê周邊商品，是限量版–ê，市面上已經絕版–ah，你kă the̍h去賣，替我趁寡所費，我chiah hō͘你khong-mí-sióng！」</font><br><br></p>\n<p><font size=5>紅帽á少女賣愛心筆已經3冬–ah，定定去hông嫌，去hông趕，今á日頭1回，無去hông趕，顛倒beh割貨hō͘伊賣。閣聽講che筆，1枝通賣800 kho͘，驚死人，800 kho͘ neh！白蔥á公主koh ka講：「你若賣了，順紲kā我買1寡好食–ê，只要kōaⁿ有法–lih，你盡量買。Eh eh，等–leh等–leh，你果子醬to̍h免收–轉-去-ah，留teh chia，我替你處理。」</font><br><br></p>\n<p><font size=5>4-6</font><br><font size=5>紅帽á少女the̍h 3枝鉛筆，趕轉去市場，chhōe 1 ê人濟ê所在，kā鉛筆giâ懸懸，大聲喝：「白蔥á公主，限量版蔥á頭鉛筆，beh買–ê緊來o͘h！白蔥á公主，限量版蔥á頭鉛筆，beh買–ê緊來o͘h！」</font><br><br></p>\n<p><font size=5>雖罔tī in chit ê國家，無hiah濟人熟似白蔥á公主chit ê網chhèng，m̄-koh聽到限量版，一大陣人走來相爭beh買，sòa–lòe soah變做teh喝價，1600，1800，一直喝到1枝8800才成交，紅帽á少女m̄-bat看過chiah濟錢，算錢算kah kiōng-beh戇面，後–來伊koh會記chit去買1寡好食ê點心，芋粿、甜粿、菜頭粿，捎捎做一夥，閣走轉去chhōe白蔥á公主。公主收tio̍h錢hâm點心，mā真大方，the̍h 1000 kho͘ hō͘紅帽á少女，講：「你代誌辦了bē-bái，來，che 1千kho͘ hō͘你做khong-mí-sióng，以後你to̍h改做外送，ta̍k工替我去買好料–ê。」</font><br><br></p>\n<p><font size=5>4-7</font><br><font size=5>白蔥á公主將hit寡芋粿、甜粿、菜頭粿，hâm一大堆伊家己mā m̄-bat食過–ê外國物á，khǹg kah規桌頂，想講等–leh矮á猴in轉–來ē-tàng鬥陣食。過無外久，in兄弟á kōaⁿ 2袋俗pháng轉到厝，入門to̍h看tio̍h濟濟in m̄-bat看–過ê食物，排kah半塊桌á，芳貢貢，貢貢芳。公主講che是beh請in食–ê，in攏歡喜kah，m̄-koh in m̄知影，he是已經hō͘公主sut 1半–去-ah。To̍h án-ne，in用俗pháng配甜粿，暗頓食kah飽飽飽。</font><br><br></p>\n<p><font size=5>4-8</font><br><font size=5>原來，矮á猴in細漢時厝–ni̍h散，爸母騙in講食物to̍h是俗pháng，tú tio̍h生日a̍h是過年ê時，才有果子醬通配，in m̄-bat食過別項物á，極加to̍h是tú-tio̍h人揀食，tu 1寡無ài食ê蒜頭、芫荽hō͘ in食。一直到chit-má，白蔥á公主請in食好料，in才知影原來食飯m̄-nā是食飽，閣ē-tàng食tio̍h幸福ê滋味！In拜託公主kám會使ta̍k工替in chhoân食–ê，公主想講，雖罔chia無網路，猶m̄-koh ē-tàng睏kah中晝無人吵，koh ē-tàng食tio̍h chiah濟外國物á，tòa–幾-工-á mā bŏa緊，to̍h答應–ah。想bē到48點鐘了後，伊to̍h擋bē牢，無網路ê生活伊實在活bē落–去！白蔥á公主to̍h拜託紅帽á少女，chhōa伊去隔壁國se̍h街。沿路伊一直看手機á，chi̍t-ē看tio̍h有網路信號，伊to̍h趕緊傳1張teh別莊翕–ê相片，kā伊ê fans報告講伊人chit-má teh渡假。</font><br><br></p>\n<hr>\n<br>\n<font size=5>4-1</font><br><p>\n<font size=5>É-á-tang-koe chio Pe̍h-chhang-á kong-chú chē loăi kóng, mn̄g khòaⁿ tàu-té sī hoat-seng siáⁿ-mih tāi-chì. Pe̍h-chhang-á kong-chú kóng: “Góa sī chit ê kok-ka ê kong-chú, mā sī 1 ê bāng-chhèng. Ê-chái-á chhut-mn̂g ê sî-chūn, goán hū-ông ká-ná ū hoan-hù góa siáⁿ-mih tāi-chì, m̄-koh góa pak-tó͘ iau--khí-lâi, soah ka pàng bē-kì.”</font>\n<br><br><p>\n\n<p><font size=5>Hit 7 ê é-á-tang-koe, sè-sè-siaⁿ-á thó-lūn kóng: “Liam-mi sī kong-chú, liam-mi koh sī kok-ông, i kám ē sī teh kā lán phiàn?”</font><br><br></p>\n<p><font size=5>“Hoān-sè sī thâu-khak pháiⁿ–khì!”</font><br><br></p>\n<p><font size=5>“Bē-tàng án-ne kóng, múi 1 ê cha-bó͘-gín-á, lóng sī kong-chú–ā!”</font><br><br></p>\n<p><font size=5>Sòa–lòe, in mā khai-sí siāu-kài ka-tī, goân-lâi, in 7 ê lâng sī chhin-hiaⁿ-tī, chhù-lāi khah pháiⁿ kòe-ji̍t, só͘-í in ê sin-châi chū sè-hàn to̍h pí lâng khah é, kiaⁿ hō͘ lâng khi-hū, to̍h lóng kiâⁿ chò-hóe, lâng chē, sin-khu piⁿ to̍h bô lâng káⁿ kā in khi-hū. In hiaⁿ-tī-á chhèng-kōe-kōa kiâⁿ tī ke-á lō͘, 7 ê lâng kiâⁿ chò 1 pâi, kui tiâu ke-á lóng khì hō͘ in that tiâu–leh, éng-hióng tio̍h pa̍t-lâng chò seng-lí, lâng siū-khì soah m̄-káⁿ kóng, teh kha-chiah-āu to̍h mē in kâu-sí-gín-á, kú–lâi, in to̍h hông kiò chò É-á-kâu 7 hiaⁿ-tī, in-ūi in 7 hiaⁿ-tī it-ti̍t lóng kiâⁿ chò-hóe, lâng mā ti̍t-chiap kiò in É-á-kâu, bô koh hun tó 1 ê.</font><br><br></p>\n<p><font size=5>4-2</font><br><font size=5>Pe̍h-chhang-á kong-chú mn̄g kóng: “Ah lín sī án-chóaⁿ ē tòa leh chit ê só͘-chāi?”</font><br><br></p>\n<p><font size=5>Goân-lâi, in sī 1 ê chò-kang-á-lâng thoân-tūi, siōng gâu to̍h sī ó͘-khang hông thiàu, ka-chài thiàu ji̍p-khì khang lāi-té–ê, thong-siông m̄ sī lâng. Phì-jū kóng, nā ū lâng beh lia̍h oa̍h ê soaⁿ-ti-á, to̍h ē chhōe in khì tàu ó͘-khang. 1 tang chêng, ū lâng chhōe in khì bāu 1 ê kang-têng, teh thè chhī-chèng-hú ó͘ chia̍t-ūn tē-hā-tō. In siūⁿ kóng ta̍k-kang khì chò khang-khòe, nā sī cháu siuⁿ hn̄g ē chiok thiám–ê, to̍h ka-tī teh chhiū-nâ-á lāi-té chhìn-chhái kéng 1 ê só͘-chāi, khí chhù ka-tī tòa, āu–lâi, in-ūi in hā-pan liáu-āu siuⁿ bô-liâu, to̍h it-ti̍t bú, bú kah hit keng chhù soah jú lâi jú tōa keng, 1 nî āu to̍h piàn-chò 1 keng 100 pêⁿ ê pia̍t-chong, koh ū kah iû-éng-tî–leh. Kóng tio̍h teh chhiū-nâ-á lāi-té khí-chhù chit chân tāi-chì, pún-té sī Pe̍h-chhang-á kong-chú chit chōa beh tiau-cha–ê, m̄-koh i bē-kì–eh chún tú soah. In kóng hó-sè, keh-tńg-kang thàu-chá, to̍h ē sàng Pe̍h-chhang-á kong-chú chhut chhiū-nâ-á, hō͘ i ē-tàng ka-tī–tńg-khì.</font><br><br></p>\n<p><font size=5>4-3</font><br><font size=5>Hit àm, Pe̍h-chhang-á kong-chú khùn tī kheh-thiaⁿ phòng-í, chiu chiu chiu, thiⁿ-kng–a, É-á-kâu hiaⁿ-tī chún-pī beh kiò i khí-chhn̂g, siūⁿ bē-kàu kong-chú chhut kha, 1 kha 1 ê, 2 ê É-á-kâu hiaⁿ-tī soah khì ho͘ that 1-ē liâm teh piah-téng, kong-chú ná khùn ná kóng: “Koh hō͘ góa khùn 5 hun-cheng–lah!” Chhun–ê hit 5 ê hiaⁿ-tī-á, kóaⁿ-kín lī i ê kha khah hn̄g–tām-po̍h-á, tōa-hiaⁿ iōng chhiú chéng-thâu-á khin-khin-á thuh kong-chú ê chhiú kóng: “Eh! Kín khí-chhn̂g o͘h, lí m̄ sī beh tńg–khì?” Chit sî Pe̍h-chhang-á kong-chú chhiú ia̍t–1-ē, ti̍t-chiap kā É-á-kâu tōa-hiaⁿ siàn kah ùi thang-á-mn̂g poe–chhut-khì, lak teh chhiū-á-châng lāi-té, Pe̍h-chhang-á kong-chú koh tī hia jiáng, hoah kóng: “Góa phòa-pēⁿ–ah, góa hoat-sio–ah, góa bô ài khì tha̍k-chheh–lah!” Chhun–ê hit 4 ê hiaⁿ-tī-á, khòaⁿ tio̍h chit-lō pān-sè, m̄-káⁿ koh ka kiò, in seng kā liâm teh piah-téng hit 2 ê hiaⁿ-tī pak–lo̍h-lâi, koh khì chhiū-á-châng lāi-té kā tōa-hiaⁿ khiú–chhut-lâi, to̍h ti̍t-chiap khì chò khang-khòe–ah.</font><br><br></p>\n<p><font size=5>4-4</font><br><font size=5>Pe̍h-chhang-á kong-chú to̍h án-ne khùn kah tiong-tàu, pak-tó͘ iau–ah chiah peh–khí-lâi, i lak-tē-á khêng-khêng–eh, khêng tio̍h 50 kho͘, siūⁿ kóng hū-kīn m̄ chai ū lī-piān siong-tiàm–bô, siūⁿ beh bé pn̄g-oân lâi chia̍h. Chit sî chhiū-nâ-á chhut-hiān 1 ê cha-bó͘-gín-á, sin-khu téng moa 1 niá âng–ê, tài bō-á ê moa-á, chhiú kōaⁿ 1 kha nâ-á, kiâⁿ ùi chia lâi. I khòaⁿ tio̍h kong-chú, chin hó-lé ka sio-chioh-mn̄g: “Lí hó, chia̍h pá bē?” Ōe tú kóng soah, thiaⁿ tio̍h Pe̍h-chhang-á kong-chú ê pak-tó͘, kū 1 siaⁿ chiok tōa-siaⁿ. In-ūi chit ê siàu-lú put-koán-sî, lóng kā in a-má thīⁿ hō͘ i ê hit niá âng-moa-á moa tiâu-tiâu, lâng to̍h ka hō chò Âng-bō-á siàu-lú. I mn̄g kóng: “É-á-kâu a-hiaⁿ kám bô tī–leh? Kin-á-ji̍t kám m̄ sī in ê hioh-khùn-ji̍t?” Chai-iáⁿ in bô tī chhù–ni̍h, Âng-bō-á siàu-lú ùi i ê nâ-á, the̍h chhut 1 pé goân-chú-pit, mn̄g Pe̍h-chhang-á kong-chú: “Lí kám ē-sái kā góa bé kúi-ki-á ài-sim pit, chò 1-ē-á ài-sim, 1 ki 100 kho͘.” Che pit, tio̍h sī kong-chú cha-mê khòaⁿ–tio̍h-ê he, 1 tháng té kah tĭⁿ-tīⁿ, chiok pháiⁿ siá ê ài-sim pit. Chit khoán àu-nōa pit, 1 ki bē kàu 100 kho͘, in bé kui tháng sī beh chhòng-saⁿh? Pe̍h-chhang-á kong-chú ìn kóng: “Lí che pit chiah-nī pháiⁿ siá, mài kóng 1 ki, pòaⁿ ki góa mā bô ài kā lí bé!” Âng-bō-á siàu-lú kā pit khǹg ji̍p-khì nâ-á lāi, koh ùi lāi-té bong chhut 1 koàn kóe-chí-chiùⁿ, kóng: “Lí nā sī 1 pái kā góa bé 5 ki, góa koh sàng lí 1 koàn thian-jiân ê kóe-chí-chiùⁿ.” Khòaⁿ tio̍h kóe-chí-chiùⁿ, kong-chú sûi kā i ê 50 kho͘ jîm–chhut-lâi, mn̄g-kóng: “Bé pòaⁿ ki kám ē-sái sàng góa 1 koàn?”</font><br><br></p>\n<p><font size=5>4-5</font><br><font size=5>“Bô…Bô lâng án-ne teh chò seng-lí–ê-lah!”</font><br><br></p>\n<p><font size=5>“Eh! Lí sī m̄-thang án-ne kóng neh, chò seng-lí góa lāi-hâng–ê ŏ͘!” Pe̍h-chhang-á kong-chú siūⁿ tio̍h i chiah tú siōng kòe ông-hiō ê keng-chè khò, thàn tio̍h 50 kho͘ hâm kui nâ-á ê phōng-kó, i chha-put-to ē-tàng chhut-sai–ah, ài thián chhut-lâi hông khòaⁿ. Pe̍h-chhang-á kong-chú kóng: “Lí che pit 1 ki chiah bē 1 pah kho͘, lī-sûn siuⁿ po̍h, koh khǹg kah kui nâ-á lóng sī, khòaⁿ–khài to̍h chiok chho͘-sio̍k.” Kóng soah, kong-chú kā kûn kha láng koân, ùi i ê tn̂g boe̍h-á lāi-bīn, the̍h chhut 3 ki pe̍h-sek ê iân-pit, iân-pit téng-thâu koh ū 1 lia̍p Pe̍h-chhang-á kong-chú ê chhang-á thâu, sè-sè-lia̍p-á, khek liáu chin súi, sek-chúi mā chin hó-khòaⁿ, kang ū kàu iù-lō͘, iân-pit téng-bīn koh ū ìn i bê-chiòng-ia̍h ê bāng-liān, péng kòe lēng-gōa 1 bīn, téng-thâu siá “Pe̍h-chhang-á Kong-chú chiàⁿ-pán siū-khoân siong-phín”. Kong-chú kóng: “Che sī góa chò lâi bē ê chiu-piⁿ siong-phín, sī hān-liōng-pán–ê, chhī-bīn siōng í-keng choa̍t-pán–ah, lí kă the̍h khì bē, thè góa thàn kóa só͘-hùi, góa chiah hō͘ lí khong-mí-sióng!” Âng-bō-á siàu-lú bē ài-sim pit í-keng 3 tang–ah, tiāⁿ-tiāⁿ khì hông hiâm, khì hông kóaⁿ, kin-á-ji̍t thâu 1 hôe, bô khì hông kóaⁿ, tian-tò beh koah-hòe hō͘ i bē. Koh thiaⁿ kóng che pit, 1 ki thang bē 800 kho͘, kiaⁿ sí lâng, 800 kho͘ neh! Pe̍h-chhang-á kong-chú koh ka kóng: “Lí nā bē liáu, sīn-sòa kā góa bé 1 kóa hó-chia̍h–ê, chí-iàu kōaⁿ ū hoat–lih, lí chīn-liōng bé. Eh eh, tán–leh tán–leh, lí kóe-chí-chiùⁿ to̍h bián siu–tńg-khì-ah, lâu teh chia, góa thè lí chhú-lí.</font><br><br></p>\n<p><font size=5>4-6</font><br><font size=5>Âng-bō-á siàu-lú the̍h 3 ki iân-pit, kóaⁿ tńg-khì chhī-tiûⁿ, chhōe 1 ê lâng chē ê só͘-chāi, kā iân-pit giâ koân-koân, tōa-siaⁿ hoah: “Pe̍h-chhang-á Kong-chú, hān-liōng pán chhang-á thâu iân-pit, beh bé–ê kín lâi o͘h! Pe̍h-chhang-á Kong-chú, hān-liōng pán chhang-á thâu iân-pit, beh bé–ê kín lâi o͘h!”</font><br><br></p>\n<p><font size=5>Sui-bóng tī in chit ê kok-ka, bô hiah chē lâng se̍k-sāi Pe̍h-chhang-á kong-chú chit ê bāng-chhèng, m̄-koh thiaⁿ tio̍h hān-liōng pán, chi̍t-tōa-tīn lâng cháu-lâi sio-cheⁿ beh bé, sòa–lòe soah piàn-chò teh hoah-kè, 1600, 1800, it-ti̍t hoah kàu 1 ki 8800 chiah sêng-kau, Âng-bō-á siàu-lú m̄-bat khòaⁿ kòe chiah chē chîⁿ, sǹg chîⁿ sǹg kah kiōng-beh gōng-bīn, āu–lâi i koh ē-kì-chit khì bé 1 kóa hó-chia̍h ê tiám-sim, ō͘-kóe, tiⁿ-kóe, chhài-thâu-kóe, sa sa chò chi̍t hóe, koh cháu tńg-khì chhōe Pe̍h-chhang-á kong-chú. Kong-chú siu tio̍h chîⁿ hâm tiám-sim, mā chin tāi-hong, the̍h 1000 kho͘ hō͘ Âng-bō-á siàu-lú, kóng: “Lí tāi-chì pān liáu bē-bái, lâi, che 1 chheng kho͘ hō͘ lí chò khong-mí-sióng, í-āu lí to̍h kái-chò gōa sàng, ta̍k-kang thè góa khì bé hó-liāu–ê.”</font><br><br></p>\n<p><font size=5>4-7</font><br><font size=5>Pe̍h-chhang-á kong-chú chiong hit kóa ō͘-kóe, tiⁿ-kóe, chhài-thâu-kóe, hâm chi̍t-tōa-tui i ka-tī mā m̄-bat chia̍h kòe–ê gōa-kok-mih-á, khǹg kah kui toh-téng, siūⁿ kóng tán–leh É-á-kâu in tńg–lâi ē-tàng tàu-tīn chia̍h. Kòe bô gōa kú, in hiaⁿ-tī-á kōaⁿ 2 tē sio̍k-pháng tńg kàu chhù, ji̍p-mn̂g to̍h khòaⁿ tio̍h chē-chē in m̄-bat khòaⁿ–kòe ê si̍t-bu̍t, pâi kah pòaⁿ tè toh-á, phang-kòng-kòng, kòng-kòng-phang. Kong-chú kóng che sī beh chhiáⁿ in chia̍h–ê, in lóng hoaⁿ-hí kah, m̄-koh in m̄ chai-iáⁿ, he sī í-keng hō͘ kong-chú sut 1 pòaⁿ–khì-ah. To̍h án-ne, in iōng sio̍k-pháng phòe tiⁿ-kóe, àm-tǹg chia̍h kah pá-pá-pá.</font><br><br></p>\n<p><font size=5>4-8</font><br><font size=5>Goân-lâi, É-á-kâu in sè-hàn sî chhù–ni̍h sàn, pē-bú phiàn in kóng si̍t-bu̍t to̍h sī sio̍k-pháng, tú tio̍h seⁿ-ji̍t a̍h-sī kòe-nî ê sî, chiah ū kóe-chí-chiùⁿ thang phòe, in m̄-bat chia̍h kòe pa̍t-hāng mih-á, ke̍k-ke to̍h sī tú-tio̍h lâng kéng chia̍h, tu 1 kóa bô ài chia̍h ê soàn-thâu, iân-sui hō͘ in chia̍h. It-ti̍t kàu chit-má, Pe̍h-chhang-á kong-chú chhiáⁿ in chia̍h hó-liāu, in chiah chai-iáⁿ goân-lâi chia̍h-pn̄g m̄-nā sī chia̍h-pá, koh ē-tàng chia̍h tio̍h hēng-hok ê chu-bī! In pài-thok kong-chú kám ē-sái ta̍k-kang thè in chhoân chia̍h–ê, kong-chú siūⁿ kóng, sui-bóng chia bô bāng-lō͘, iáu m̄-koh ē-tàng khùn kah tiong-tàu bô lâng chhá, koh ē-tàng chia̍h tio̍h chiah chē gōa-kok-mih-á, tòa–kúi-kang-á mā bŏa-kín, to̍h tah-èng–ah. Siūⁿ bē kàu 48 tiám-cheng liáu-āu, i to̍h tòng bē tiâu, bô bāng-lō͘ ê seng-oa̍h i si̍t-chāi oa̍h bē lo̍h–khì! Pe̍h-chhang-á kong-chú to̍h pài-thok Âng-bō-á siàu-lú, chhōa i khì keh-piah kok se̍h-ke. Iân-lō͘ i it-ti̍t khòaⁿ chhiú-ki-á, chi̍t-ē khòaⁿ tio̍h ū bāng-lō͘ sìn-hō, i to̍h kóaⁿ-kín thoân 1 tiuⁿ teh pia̍t-chong hip–ê siòng-phìⁿ, kā i ê fans pò-kò kóng i lâng chit-má teh tō͘-kà.</font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","公主&同伴"]},{"title":"【白蔥仔公主】EP05-神秘ê訪客","url":"/%5Bobject%20Object%5D/pehchhanga05/","content":"<p><a href=\"https://youtu.be/nOstHitFhUg\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/f123ef10-d9b9-495c-a73e-518c2e7ca8a3\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/5L3ryVCN3dBDnnWlxQrWtf\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/4slByzq8oBfxUCAHMa\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep05-pe-h-chhang-%C3%A1-kong-ch%C3%BA/id1730745763?i=1000662628146\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>4-1</font><br><font size=5>矮á冬瓜招白蔥á公主坐loăi講，問看到底是發生啥物代誌。白蔥á公主講：「我是chit ê國家ê公主，mā是1 ê網chhèng。Ê早á出門ê時陣，goán父王ká-ná有吩咐我啥物代誌，m̄-koh我腹肚iau–起-來，soah ka放bē記。」</font><br><br></p>\n<p><font size=5>5-1</font><br>入城了後，紅帽á少女ná行ná紹介chit ê國家，伊有去講tio̍h chit ê國家ê國王，伊ê第2 ê後生，號做白馬王子。Chit ê王子伊足gâu舞劍，劍術chiâⁿ厲害，只要伊手頭有劍，to̍h無人有伊法，而且伊尪á頭koh生了chiâⁿ súi，自細漢，大人若看tio̍h伊，定定忍bē牢，捻伊ê嘴phóe，講伊足緣投。Tī王宮內，定定有啥物阿姨–ā，姑婆–ā，甚至是官員ê某，ta̍k家攏相爭beh捻伊ê嘴phóe，hō͘伊感覺足siān。總–是，mā bē-tàng劍拔–出-來to̍h凊彩kâng phut。有時伊穿便服出巡，行tī街á頭，mā 1工到暗去tú tio̍h m̄-bat ê阿桑，ó͘，一直beh紹介in查某孫hō͘伊熟似neh。To̍h因為án-ne，chit ê緣投ê王子，愈來愈無ài kah人鬥陣，過生日ê時，伊to̍h騎伊hit隻白馬，出去趖規工，騎kah馬強beh thèⁿ腿。若是過年，伊無想beh kah人請安交陪，to̍h推講下腳手人歇睏，無人通替伊洗馬，伊會家己走去kā馬á洗身軀，透早洗kah透暗，直直洗，一直洗，洗到hit隻馬phah kha-chhiùⁿ兼liù皮，看tio̍h水to̍h驚，過3工閣m̄敢lim水。Mā因為伊無愛kah人鬥陣，規工m̄是teh舞劍，to̍h是teh舞伊ê馬，m̄-chiah會hông叫做白馬王子。</font><br><br></p>\n<p><font size=5>5-2<br>紅帽á少女講tio̍h緣投á桑to̍h興chhih-chhih，se̍h-se̍h-liām，講bē soah，白蔥á公主是tī邊–á嘴nōa chha̍p-chha̍p-tin，m̄是teh siàu想hit ê緣投ê王子，伊kan-na注神teh鼻好食物ê芳味。紅帽á少女紹介伊chit ê城市上有代表性ê好食物—-肉圓。「Hit pêng hit 2擔，1擔leh賣炊ê肉圓，1擔leh賣chìⁿ ê肉圓，2擔攏蓋好食，你beh揀tó 1擔？」</font><br><br></p>\n<p><font size=5>「Gín-á人m̄-chiah tio̍h揀，我行情敢hiah bái？我2款攏beh！」</font><br><br></p>\n<p><font size=5>白蔥á公主嘴–ni̍h that 1粒肉圓，tng leh哺ê時，看tio̍h邊–á壁頂，貼1張海報，ĕ？Chit ê查某人哪會看–起-來面熟面熟？紅帽á少女講：「Hit ê是hông通緝ê歹人，若是掠tio̍h人，警察賞金20萬–ō͘！」</font><br><br></p>\n<p><font size=5>白蔥á公主詳細ka看，「Ĕ？Chit ê人to̍h是gún後母–ā！」紅帽á少女chhoah 1 tiô，看hit張海報講：「真–ê a̍h假–ê？Án-ne咱緊來去報警察！」Oa̍t頭soah發見，aih-iò͘，伊哪會是teh hâm 1 ê生份人講話？Hit ê人khiā teh伊身軀邊，嘴koh teh哺檳榔。Ah公主–leh？哪會走無–去？原來咱白蔥á公主，2種肉圓sut了了，liam-mi to̍h趖去chhōe別項物件食–ah，根本to̍h閣kā伊放bē記。</font><br><br></p>\n<p><font size=5>5-3</font><br><font size=5>因為幾偌工無se̍h街–ah，白蔥á公主一直se̍h，一直買，一直食，食kah真歡喜，伊閣想講：「M̄-m̀，gún矮á猴哥哥hoⁿh，一定m̄-bat lim過真珠奶茶，我若是買轉去hō͘ in lim，in一定會足歡喜。」</font><br><br></p>\n<p><font size=5>伊to̍h去買奶茶，算好好1人1杯，kōaⁿ kah重khoâiⁿ-khoâiⁿ。伊閣想講：「規氣今á日暗頓食較chheⁿ-chhau–leh，雖罔我bē曉煮食，m̄-koh火鍋應該hâm泡麵差不多，煮ho͘熟to̍h好。」伊to̍h開始買材料，愈買愈濟款，後–來真正kōaⁿ bē去，規氣–à kā hit寡奶茶，攏總灌了了。到天beh暗ê時，伊chiah家己chhōe tio̍h路通轉去別莊。Chit táu買tio̍h chiâⁿ濟高級ê食材，龍蝦、海膽、刺五加，攏總ka下下–入-去，無teh計較成本，閣kā 8粒市內上有名ê肉圓，khǹg-khǹg–入-去。咱chit ê公主hoⁿh，足搭心，伊閣會記eh ta̍k ê人愛食ê物件o͘h，蒜頭，芋á，芫荽，mā攏總kā伊參–入-去，sòa–lòe閣gia̍h 1支大支湯匙tī hia烏白lā，lā kah 1鼎火鍋，變kah有夠thái-ko，閣有1 ê hiàn走–出-來，佳哉使用–ê攏是上chhiⁿ–ê高級料，he矮á猴7兄弟hoⁿh，一世人to̍h m̄-bat食過chiah-nī-á特別ê料理，食kah是真歡喜。顛倒是白蔥á公主，hit頓無hâm in做夥食，伊講伊下晡食siuⁿ飽，家己坐tī邊–á teh gè俗pháng。</font><br><br></p>\n<p><font size=5>5-4</font><br><font size=5>咱閣轉來講王宮chit pêng，白蔥á公主出去辦代誌，辦kah無khoàiⁿ影，王后感覺真滿意，尤其是hit ê殺手，攏無來chhōe家己討賬尾，想–tio̍h伊to̍h笑微微。想bē到chiah過無幾工，竟然koh看tio̍h公主ê消息，伊ê迷眾頁閣有新ê相片，伊竟然teh渡假！Ĕ？Chit間別莊看–起-來哪會chiah面熟？王后認出hit張相片內底ê別莊，to̍h是進前有人檢舉，講是teh樹林á內底，有人侵佔國有地，tī hia起ê別莊。Chit聲害–ā，伊chhōe人去刣公主，公主若無死，代誌piak-khang是beh án怎？伊趕緊kā進前人檢舉備案ê hit份報告péng–出-來，chhōe tio̍h hit間別莊ê位，想講：「Chhōe外包–ê實在bē信用–得，代誌若beh做ho͘好勢，猶是tio̍h ài家己來！」</font><br><br></p>\n<p><font size=5>5-5</font><br><font size=5>王后先去倉庫，家己貯1籃á蘋果，閣特別揀1粒較大粒較水–ê，the̍h轉去房間，kā毒藥抹tī hit粒蘋果頂頭，khǹg teh邊–á lāng風，sòa–lòe家己chng kah親像1 ê老大人，驚án-ne閣去hō͘白蔥á公主認–出-來，伊閣專工tī鼻頭點1粒痣，目睭尾閣畫1 tah斑。王后chhiau出伊衫á櫥內底上舊–ê hit su烏色ê洋裝，ka擲teh土腳，踏踏–leh，伊本底是想beh hō͘ hit su洋裝看–起-來較lah-sap，踏kah腳有淡薄á酸，才想tio̍h講，ah！烏色本底to̍h較看bē出hiong–ā。王后準備好勢，to̍h kā hit籃蘋果kōaⁿ–leh，ùi城堡ê後門出–去。</font><br><br></p>\n<p><font size=5>5-6</font><br><font size=5>白蔥á公主睏到中晝，起床teh等紅帽á少女，chit時，khok khok khok！有人teh撞門。</font><br><br></p>\n<p><font size=5>「有人tī–leh-無？」</font><br><br></p>\n<p><font size=5>「來–ā！咱tó位beh chhōe？」</font><br><br></p>\n<p><font size=5>門phah開，是1 ê穿烏衫ê阿婆，笑微微徛tī hia。</font><br><br></p>\n<p><font size=5>「Hĕ？看你規身軀穿kah烏mà-mà，蓋成阮後母neh。」</font><br><br></p>\n<p><font size=5>聽tio̍h公主án-ne講，hit ê阿婆緊張kah，應講：「你…，你mài烏白講，我哪有親像伊hiah水！」</font><br><br></p>\n<p><font size=5>阿婆趕緊比家己ê鼻á講：「你看，伊kám有chit粒痣？」擱比目睭尾，「你看，伊kám有chit tah斑？」</font><br><br></p>\n<p><font size=5>白蔥á公主想想–leh，án-ne講mā有影，to̍h問hit ê阿婆：「Ah你哪會無代無誌走來chia，chia是無網路信號–ê ŏ͘。」</font><br><br></p>\n<p><font size=5>阿婆kā籃á蓋掀–開，1籃蘋果紅kì-kì閣芳貢貢，伊kā hit粒有毒ê蘋果the̍h–出-來，tu去公主面頭前，講：「我來賣蘋果–ê-lah，來，chit粒請你食。」</font><br><br></p>\n<p><font size=5>公主看tio̍h面頭前chit粒chiah-nī-á大粒ê蘋果，愛睏神攏走無–去，目睭thí kah大大蕊，講：「Ŏa-à，看–起-來足好食款！」</font><br><br></p>\n<p><font size=5>伊伸手beh去接hit粒蘋果，阿婆歡喜kah嘴角翹翹，想bē到chit ê時陣，白蔥á公主soah講：「M̄-koh chit粒看–起-來siuⁿ過分，我ài較脆–ê。」</font><br><br></p>\n<p><font size=5>話猶未講soah，伊to̍h直接伸手ùi籃á內底捎另外1粒khiaih食。阿婆猶未放棄，講：「Chit粒mā真芳，你食看māi！」</font><br><br></p>\n<p><font size=5>白蔥á公主無ka應，閣家己揀另外1粒khiaih食，無teh kah伊客氣。</font><br><br></p>\n<p><font size=5>「我拜託–你，chit粒先食看māi–lah！」</font><br><br></p>\n<p><font size=5>阿婆一直kā伊手tēⁿ–leh hit粒蘋果，tu去白蔥á公主面頭前，公主應講：「你是m̄甘hō͘我食o͘h？」伊1手捎1粒蘋果ùi嘴–ni̍h塞，soah去kê–tio̍h。阿婆去ho͘驚1 tiô，規ê籃á lak teh土腳。</font><br><br></p>\n<p><font size=5>「Ah！Beh án怎beh án怎，hit ê há-muh li̍p去啥–ê beh án怎創….ĕ？我chhap-chhap伊去死！」</font><br><br></p>\n<p><font size=5>白蔥á公主倒teh土腳，chhoah–1-ē，chhoah–1-ē，to̍h無閣再振動–ah。阿婆伸指頭á ka thuh 2下，「Eh！ 喂！」看公主死giān-giān攏無反應，歡喜kah笑hai-hai，人to̍h隨走–去。</font><br><br></p>\n<p><font size=5>5-7</font><br><font size=5>矮á猴兄弟轉到厝，看tio̍h公主倒teh土腳，bē振bē動，看–起-來蓋成死–去-ah，in足m̄甘，哭kah足大聲。</font><br><br></p>\n<p><font size=5>「白蔥á公主無–去-ah，以後咱食bē tio̍h chheⁿ-chhau–ê-a。」</font><br><br></p>\n<p><font size=5>「我beh食火鍋–lah…。」</font><br><br></p>\n<p><font size=5>In哭1分鐘了後，to̍h開始討論beh án-nóa處理公主ê代誌。</font><br><br></p>\n<p><font size=5>「橫直咱上gâu–ê tio̍h是挖孔–ā，咱挖1 ê窟á kā伊tâi–起-來。」</font><br><br></p>\n<p><font size=5>「Bē-sái！公主請咱食好料–neh，chiah-nī-á偉大ê人，哪會使凊彩ka埋？」</font><br><br></p>\n<p><font size=5>最後in決定beh做1 ê玻璃罩，kā白蔥á公主裝teh內底，chhāi tī客廳通ta̍k工ka拜。</font><br><br></p>\n<p><font size=5>5-8</font><br><font size=5>閣講轉來2工進前，因為有報馬á提供情報，白馬王子to̍h受命去追查通緝犯。雖罔伊m̄是警察，但是伊ē-tàng利用外交身分去進行調查，伊騎馬入去樹林á內底，想bē到chhōa路機ka烏白亂報，行到手機á攏無信號，伊soah chhōe無路。這時拄好看tio̍h矮á猴ê別莊，伊去撞門想beh問路，撞規晡久攏無人應。白馬王子ùi窗á門ka看–入-去，看tio̍h 1 ê玻璃罩，內底閣倒1 ê水姑娘á。王子m̄知發生啥物代誌，伊to̍h ùi窗á門跳–入-去。看tio̍h桌頂khǹg 1塊俗pháng，伊腹肚iau，想講無人khoàiⁿ，to̍h kā俗pháng捎起來食。白馬王子ná食ná行到白蔥á公主邊–á，心內想講m̄知伊是做啥物歹代誌，哪會hō͘人chhāi tī chia。</font><br><br></p>\n<p><font size=5>5-9</font><br><font size=5>Chit時拄好矮á猴兄弟轉到厝，in kāng款bih tī外口看，細細聲á討論講：「哪會又閣有生份人來tī咱兜？」</font><br><br></p>\n<p><font size=5>「閣hâm公主kāng款，凊彩the̍h咱ê物件食！」</font><br><br></p>\n<p><font size=5>「Lín看外口hit隻白馬，kám講伊是….」</font><br><br></p>\n<p><font size=5>「白賊！」</font><br><br></p>\n<p><font size=5>「To̍h kā你講白賊m̄是chit ê意思–lah！」</font><br><br></p>\n<p><font size=5>「等–leh等–leh，lín ka看！」</font><br><br></p>\n<p><font size=5>In看tio̍h hit ê生份人愈倚愈近，伸手kā白蔥á公主ê玻璃罩掀–開，矮á猴兄弟看kah有淡薄á緊張，m̄知伊是想beh創啥？</font><br><br></p>\n<p><font size=5>白馬王子感覺chit ê查某gín-á ká-ná閣teh喘氣，伊倚去查某gín-á ê面hia，想beh確認–1-ē。Chit ê時陣，hit ê查某gín-á雄雄目睭peh金，1嘴蘋果to̍h án-ne吐teh伊ê面！</font><br><br></p>\n<p><font size=5>「食siuⁿ緊，血糖雄雄chhèng懸，soah睏–去-ah。M̆？你是siáng？你kám是beh來kā我搶蘋果–ê？蘋果–leh？我hit籃蘋果–leh？」</font><br><br></p>\n<p><font size=5>Chit ê時陣，矮á猴兄弟chông–入-來，1陣人kā白馬王子圍–起-來，王子想講，chit ê場面伊bat聽–過，che是仙人跳，che一定是仙人跳！</font><br><br></p>\n<hr>\n<br>\n<font size=5>5-1</font><br><p>\n<font size=5>Ji̍p-siâⁿ liáu-āu, Âng-bō-á siàu-lú ná kiâⁿ ná siāu-kài chit ê kok-ka, i ū khì kóng tio̍h chit ê kok-ka ê kok-ông, i ê tē 2 ê hāu-seⁿ, hō-chò Pe̍h-bé-ông-chú, chit ê ông-chú i chiok gâu bú-kiàm, kiàm-su̍t chiâⁿ lī-hāi, chí-iàu i chhiú-thâu ū kiàm, to̍h bô lâng ū i hoat, jî-chhiáⁿ i ang-á-thâu koh seⁿ liáu chiâⁿ súi, chū sè-hàn, tōa-lâng nā khòaⁿ tio̍h i, tiāⁿ-tiāⁿ jím-bē-tiâu, liàm i ê chhùi-phóe, kóng i chiok iân-tâu. Tī ông-kiong lāi, tiāⁿ-tiāⁿ ū siáⁿ-mih a-î--ā, ko͘-pô--ā, sīm-chì sī koaⁿ-oân ê bó͘, ta̍k-ke lóng sio-cheⁿ beh liàm i ê chhùi-phóe, hō͘ i kám-kak chiok siān. Chóng--sī, mā bē-tàng kiàm poe̍h--chhut-lâi to̍h chhìn-chhái kâng phut. Ū sî i chhēng piān-ho̍k chhut-sûn, kiâⁿ tī ke-á-thâu, mā 1 kang kàu àm khì tú tio̍h m̄-bat ê a-sáng, ó͘, it-ti̍t beh siāu-kài in cha-bó͘-sun hō͘ i se̍k-sāi neh. To̍h in-ūi án-ne, chit ê iân-tâu ê ông-chú, jú lâi jú bô ài kah lâng tàu-tīn, kòe seⁿ-ji̍t ê sî, i to̍h khiâ i hit chiah pe̍h-bé, chhut-khì sô kui-kang, khiâ kah bé kiōng-beh thèⁿ-thúi. Nā sī kòe-nî, i bô siūⁿ beh kah lâng chhéng-an kau-pôe, to̍h the kóng ē-kha-chhiú-lâng hioh-khùn, bô lâng thang thè i sé bé, i ē ka-tī cháu-khì kā bé-á sé seng-khu, thàu-chá sé kah thàu-àm, ti̍t-ti̍t sé, it-ti̍t sé, sé kàu hit chiah bé phah kha-chhiùⁿ kiam liù-phôe, khòaⁿ tio̍h chúi to̍h kiaⁿ, kòe 3 kang koh m̄-káⁿ lim chúi. Mā in-ūi i bô ài kah lâng tàu-tīn, kui-kang m̄-sī teh bú-kiàm, to̍h sī teh bú i ê bé, m̄-chiah ē hông kiò chò Pe̍h-bé-ông-chú.</font>\n<br><br><p>\n\n<p><font size=5>5-2</font><br><font size=5>Âng-bō-á siàu-lú kóng tio̍h iân-tâu-á-sàng to̍h hèng-chhih-chhih, se̍h-se̍h-liām, kóng bē soah, Pe̍h-chhang-á kong-chú sī tī piⁿ–á chhùi-nōa chha̍p-chha̍p-tin, m̄-sī teh siàu-siūⁿ hit ê iân-tâu ê ông-chú, i kan-na chù-sîn teh phīⁿ hó chia̍h-mi̍h ê phang-bī. Âng-bō-á siàu-lú siāu-kài i chit ê siâⁿ-chhī siōng ū tāi-piáu sèng ê hó chia̍h-mi̍h “Bah-oân”. “Hit pêng hit 2 tàⁿ, 1 tàⁿ leh bē chhoe ê bah-oân, 1 tàⁿ leh bē chìⁿ ê bah-oân, 2 tàⁿ lóng kài hó-chia̍h, lí beh kéng tó 1 tàⁿ?”</font><br><br></p>\n<p><font size=5>“Gín-á lâng m̄-chiah tio̍h kéng, góa hâng-chêng kám hiah bái? Góa 2 khoán lóng beh!”</font><br><br></p>\n<p><font size=5>Pe̍h-chhang-á kong-chú chhùi–ni̍h that 1 lia̍p bah-oân, tng leh pō͘ ê sî, khòaⁿ tio̍h piⁿ–á piah-téng, tah 1 tiuⁿ hái-pò, ĕ? Chit ê cha-bó͘-lâng nah ē khòaⁿ–khí-lâi bīn-se̍k bīn-se̍k? Âng-bō-á siàu-lú kóng: “Hit ê sī hông thong-chi̍p ê pháiⁿ-lâng, nā sī lia̍h tio̍h lâng, kéng-chhat siúⁿ-kim 20 bān–ō͘!”</font><br><br></p>\n<p><font size=5>Pe̍h-chhang-á kong-chú siông-sè ka khòaⁿ, “Ĕ? Chit ê lâng to̍h sī gún āu-bú–ā!” Âng-bō-á siàu-lú chhoah 1 tiô, khòaⁿ hit tiuⁿ hái-pò kóng: “Chin–ê a̍h ké–ê? Án-ne lán kín lâi-khì pò kéng-chhat!” Oa̍t-thâu soah hoat-kiàn, ai-ioh, i nah ē sī teh hâm 1 ê chheⁿ-hūn-lâng kóng-ōe? Hit ê lâng khiā teh i seng-khu piⁿ, chhùi koh teh pō͘ pin-nn̂g. Ah kong-chú–leh? Nah ē cháu bô–khì? Goân-lâi lán Pe̍h-chhang-á kong-chú, 2 chióng bah-oân sut liáu-liáu, liam-mi to̍h sô khì chhōe pa̍t-hāng mi̍h-kiāⁿ chia̍h–ah, kin-pún to̍h koh kā i pàng bē-kì.</font><br><br></p>\n<p><font size=5>5-3</font><br><font size=5>In-ūi kúi-nā-kang bô se̍h-ke–ah, Pe̍h-chhang-á kong-chú it-ti̍t se̍h, it-ti̍t bé, it-ti̍t chia̍h, chia̍h kah chin hoaⁿ-hí, i koh siūⁿ kóng: “M̄-m̀, gún É-á-kâu ko-ko hoⁿh, it-tēng m̄-bat lim kòe chin-chu-leng-tê, góa nā sī bé tńg-khì hō͘ in lim, in it-tēng ē chiok hoaⁿ-hí.”</font><br><br></p>\n<p><font size=5>I to̍h khì bé leng-tê, sǹg hó-hó 1 lâng 1 poe, kōaⁿ kah tāng-khoâiⁿ-khoâiⁿ. I koh siūⁿ kóng: “Kui-khì kin-á-ji̍t àm-tǹg chia̍h khah chheⁿ-chhau–leh, sui-bóng góa bē-hiáu chú-chia̍h, m̄-koh hóe-ko èng-kai hâm phàu-mī chha-put-to, chú ho͘ se̍k to̍h hó.” I to̍h khai-sí bé châi-liāu, jú bé jú chē khoán, āu–lâi chin-chiàⁿ kōaⁿ bē khì, kui-khì–à kā hit kóa leng-tê, lóng-chóng koàn liáu-liáu. Kàu thiⁿ beh àm ê sî, i chiah ka-tī chhōe tio̍h lō͘ thang tńg-khì pia̍t-chong. Chit táu bé tio̍h chiâⁿ chē ko-kip ê si̍t-châi, liông-hê, hái-táⁿ, chhì-ngó͘-ka, lóng-chóng ka hē-hē–ji̍p-khì, bô teh kè-kàu sêng-pún, koh kā 8 lia̍p chhī-lāi siōng ū miâ ê bah-oân, khǹg-khńg–ji̍p-khì. Lán chit ê kong-chú hoⁿh, chiok tah-sim, i koh ē kì eh ta̍k ê lâng ài chia̍h ê mi̍h-kiāⁿ o͘h, soàn-thâu, ō͘-á, iân-sui, mā lóng-chóng kā i chham–ji̍p-khì, sòa–lòe koh gia̍h 1 ki tōa-ki thng-sî tī hia o͘-pe̍h lā, lā kah 1 tiáⁿ hóe-ko, piàn kah ū kàu thái-ko, koh ū 1 ê hiàn cháu–chhut-lâi, ka-chài sú-iōng–ê lóng sī siōng chhiⁿ–ê ko-kip liāu, he É-á-kâu 7 hiaⁿ-tī hoⁿh, chi̍t-sì-lâng to̍h m̄-bat chia̍h kòe chiah-nī-á te̍k-pia̍t ê liāu-lí, chia̍h kah sī chin hoaⁿ-hí. Tian-tò sī Pe̍h-chhang-á kong-chú, hit tǹg bô hâm in chò-hóe chia̍h, i kóng i e-po͘ chia̍h siuⁿ pá, ka-tī chē tī piⁿ–á teh gè sio̍k-pháng.</font><br><br></p>\n<p><font size=5>5-4</font><br>Lán koh tńg-lâi kóng ông-kiong chit pêng, Pe̍h-chhang-á kong-chú chhut-khì pān tāi-chì, pān kah bô khoàiⁿ iáⁿ, ông-hiō kám-kak chin boán-ì, iû-kî sī hit ê sat-chhiú, lóng bô lâi chhōe ka-tī thó siàu-bóe, siūⁿ–tio̍h i to̍h chhiò-bi-bi. Siūⁿ bē kàu chiah kòe bô kúi-kang, kèng-jiân koh khòaⁿ tio̍h kong-chú ê siau-sit, i ê bê-chiòng-ia̍h koh ū sin ê siòng-phìⁿ, i kèng-jiân teh tō͘-kà! Ĕ? Chit keng pia̍t-chong khòaⁿ–khí-lâi nah ē chiah bīn-se̍k? Ông-hiō jīn-chhut hit tiuⁿ siòng-phìⁿ lāi-té ê pia̍t-chong, to̍h sī chìn-chêng ū lâng kiám-kí, kóng sī teh chhiū-nâ-á lāi-té, ū lâng chhim-chiàm kok-iú tē, tī hia khí ê pia̍t-chong. Chit siaⁿ hāi–ā, i chhōe lâng khì thâi kong-chú, kong-chú nā bô sí, tāi-chì piak-khang sī beh án-chóaⁿ? I kóaⁿ-kín kā chìn-chêng lâng kiám-kí pī-àn ê hit hūn pò-kò péng–chhut-lâi, chhōe tio̍h hit keng pia̍t-chong ê ūi, siūⁿ kóng: “Chhōe gōa-pau–ê si̍t-chāi bē sìn-iōng–tit, tāi-chì nā beh chò ho͘ hó-sè,iáu sī tio̍h ài ka-tī lâi!”</font><br><br></p>\n<p><font size=5>5-5</font><br><font size=5>Ông-hiō seng-khì chhng-khò͘, ka-tī té 1 nâ-á phōng-kó, koh te̍k-pia̍t kéng 1 lia̍p khah tōa lia̍p khah súi–ê, the̍h tńg-khì pâng-keng, kā to̍k-io̍h boah tī hit lia̍p phōng-kó téng-thâu, khǹg teh piⁿ–á lāng-hong, sòa–lòe ka-tī chng kah chhin-chhiūⁿ 1 ê lāu-tōa-lâng, kiaⁿ án-ne koh khì hō͘ Pe̍h-chhang-á kong-chú kong-chú jīn–chhut-lâi, i koh choan-kang tī phīⁿ-thâu tiám 1 lia̍p kì, ba̍k-chiu-bóe koh ōe 1 tah pan. Ông-hiō chhiau chhut i saⁿ-á-tû lāi-té siōng kū–ê hit su o͘-sek ê iûⁿ-chong, ka tàn teh thô͘-kha, ta̍h-ta̍h–leh, i pún-té sī siūⁿ beh hō͘ hit su iûⁿ-chong khòaⁿ–khí-lâi khah lah-sap, ta̍h kah kha ū tām-po̍h-á sng, chiah siūⁿ tio̍h kóng o͘-sek pún-té to̍h khah khòaⁿ bē chhut hiong–ā. Ông-hiō chún-pī hó-sè, to̍h kā hit nâ phōng-kó kōaⁿ–leh, ùi siâⁿ-pó ê āu-mn̂g chhut–khì.</font><br><br></p>\n<p><font size=5>5-6</font><br><font size=5>Pe̍h-chhang-á kong-chú khùn kàu tiong-tàu, khí-chhn̂g teh tán Âng-bō-á siàu-lú, chit-sî, khok khok khok! Ū lâng teh lòng-mn̂g.</font><br><br></p>\n<p><font size=5>“Ū lâng tī–leh-bô?”</font><br><br></p>\n<p><font size=5>“Lâi–ā! Lán tó-ūi beh chhōe?”</font><br><br></p>\n<p><font size=5>Mn̂g phah khui, sī 1 ê chhēng o͘-saⁿ ê a-pô, chhiò-bi-bi khiā tī hia.</font><br><br></p>\n<p><font size=5>“Hĕ? Khòaⁿ lí kui seng-khu chhēng kah o͘-mà-mà, kài sêng goán āu-bú neh.”</font><br><br></p>\n<p><font size=5>Thiaⁿ tio̍h kong-chú án-ne kóng, hit ê a-pô kín-tiuⁿ kah, ìn kóng: “Lí…, lí mài o͘-pe̍h kóng, góa nah ū chhin-chhiūⁿ i hiah súi!”</font><br><br></p>\n<p><font size=5>A-pô kóaⁿ-kín pí ka-tī ê phīⁿ-á kóng: “Lí khòaⁿ, i kám ū chit lia̍p kì?” Koh pí ba̍k-chiu-bóe, “Lí khòaⁿ, i kám ū chit tah pan?”</font><br><br></p>\n<p><font size=5>Pe̍h-chhang-á kong-chú siūⁿ siūⁿ–leh, án-ne kóng mā ū-iáⁿ, to̍h mn̄g hit ê a-pô: “Ah lí nah ē bô-tāi-bô-chì cháu lâi chia, chia sī bô bāng-lō͘ sìn-hō–ê ŏ͘.”</font><br><br></p>\n<p><font size=5>A-pô kā nâ-á kòa hian–khui, 1 nâ phōng-kó âng-kì-kì koh phang-kòng-kòng, i kā hit lia̍p ū to̍k ê phōng-kó the̍h–chhut-lâi, tu khì kong-chú bīn-thâu-chêng, kóng: “Góa lâi bē phōng-kó–ê-lah, lâi, chit lia̍p chhiáⁿ lí chia̍h.”</font><br><br></p>\n<p><font size=5>Kong-chú khòaⁿ tio̍h bīn-thâu-chêng chit lia̍p chiah-nī-á tōa-lia̍p ê phōng-kó, ài-khùn-sîn lóng cháu-bô–khì, ba̍k-chiu thí kah tŏa-tōa lúi, kóng: “Ŏa-à, khòaⁿ–khí-lâi chiok hó-chia̍h khoán!”</font><br><br></p>\n<p><font size=5>I chhun-chhiú beh khì chiap hit lia̍p phōng-kó, a-pô hoaⁿ-hí kah chhùi-kak khiàu-khiàu, siūⁿ bē kàu chit ê sî-chūn, Pe̍h-chhang-á kong-chú soah kóng: “M̄-koh chit lia̍p khòaⁿ–khí-lâi siuⁿ kòe-hun, góa ài khah chhè–ê.”</font><br><br></p>\n<p><font size=5>Ōe iáu-bōe kóng soah, i to̍h ti̍t-chiap chhun-chhiú ùi nâ-á lāi-té sa lēng-gōa 1 lia̍p khiaih chia̍h. A-pô iáu-bōe hòng-khì, kóng: “Chit lia̍p mā chin phang, lí chia̍h khòaⁿ-māi!”</font><br><br></p>\n<p><font size=5>Pe̍h-chhang-á kong-chú bô ka ìn, koh ka-tī kéng lēng-gōa 1 lia̍p khiaih chia̍h, bô teh kah i kheh-khì.</font><br><br></p>\n<p><font size=5>“Góa pài-thok–lí, chit lia̍p seng chia̍h khòaⁿ-māi–lah!”</font><br><br></p>\n<p><font size=5>A-pô it-ti̍t kā i chhiú tēⁿ–leh hit lia̍p phōng-kó, tu khì Pe̍h-chhang-á kong-chú bīn-thâu-chêng, kong-chú ìn kóng: “Lí sī m̄-kam hō͘ góa chia̍h o͘h?” I 1 chhiú sa 1 lia̍p phōng-kó ùi chhùi–ni̍h that, soah khì kê–tio̍h. A-pô khì ho͘ kiaⁿ 1 tiô, kui-ê nâ-á lak teh thô͘-kha.</font><br><br></p>\n<p><font size=5>“Ah! Beh án-chóaⁿ beh án-chóaⁿ, hit ê há-muh li̍p khì siáⁿ–ê beh án-chóaⁿ chhòng…ĕ? Góa chhap-chhap i khì sí!”</font><br><br></p>\n<p><font size=5>Pe̍h-chhang-á kong-chú tó teh thô͘-kha, chhoah–1-ē, chhoah–1-ē to̍h bô koh chài tín-tāng–ah. A-pô chhun chéng-thâu-á ka thuh 2 ē, “Eh! Oeh!” Khòaⁿ kong-chú sí-giān-giān lóng bô hoán-èng, hoaⁿ-hí kah chhiò-hai-hai, lâng to̍h sûi cháu–khì.</font><br><br></p>\n<p><font size=5>5-7</font><br><font size=5>É-á-kâu hiaⁿ-tī tńg-kàu chhù, khòaⁿ tio̍h kong-chú tó teh thô͘-kha, bē-tín-bē-tāng, khòaⁿ–khí-lâi kài sêng sí–khì-ah, in chiok m̄-kam, khàu kah chiok tōa-siaⁿ.</font><br><br></p>\n<p><font size=5>“Pe̍h-chhang-á kong-chú bô–khì-ah, í-āu lán chia̍h bē tio̍h chheⁿ-chhau–ê-a.”</font><br><br></p>\n<p><font size=5>“Góa beh chia̍h hóe-ko–lah….”</font><br><br></p>\n<p><font size=5>In khàu 1 hun-cheng liáu-āu, to̍h khai-sí thó-lūn beh án-nóa chhú-lí kong-chú ê tāi-chì.</font><br><br></p>\n<p><font size=5>“Hûiⁿ-ti̍t lán siōng gâu–ê tio̍h sī ó͘-khang–ā, lán ó͘ 1 ê khut-á kā i tâi–khí-lâi.”</font><br><br></p>\n<p><font size=5>“Bē-sái! Kong-chú chhiáⁿ lán chia̍h hó-liāu–neh, chiah-nī-á úi-tāi ê lâng, nah ē-sái chhìn-chhái ka tâi?”</font><br><br></p>\n<p><font size=5>Chòe-āu in koat-tēng beh chò 1 ê po-lê-tà, kā Pe̍h-chhang-á kong-chú chng teh lāi-té, chhāi tī kheh-thiaⁿ thang ta̍k-kang ka pài.</font><br><br></p>\n<p><font size=5>5-8</font><br><font size=5>Koh kóng tńg-lâi 2 kang chìn-chêng, in-ūi ū pò͘-bé-á thê-kiong chêng-pò, Pe̍h-bé-ông-chú to̍h siū-bēng khì tui-cha thong-chi̍p hoān. Sui-bóng i m̄-sī kéng-chhat, tān-sī i ē-tàng lī-iōng gōa-kau sin-hūn khì chìn-hêng tiau-cha, i khiâ-bé ji̍p-khì chhiū-nâ-á lāi-té, siūⁿ bē kàu chhōa-lō͘-ki ka o͘-pe̍h loān pò, kiâⁿ kàu chhiú-ki-á lóng bô sìn-hō, i soah chhōe bô lō͘. Chit sî tú-hó khòaⁿ tio̍h É-á-kâu ê pia̍t-chong, i khì lòng-mn̂g siūⁿ beh mn̄g-lō͘, lòng kui po͘ kú lóng bô lâng ìn. Pe̍h-bé-ông-chú ùi thang-á-mn̂g ka khòaⁿ–ji̍p-khì, khòaⁿ tio̍h 1 ê po-lê-tà, lāi-té koh tó 1 ê súi ko͘-niû-á, ông-chú m̄-chai hoat-seng siáⁿ-mih tāi-chì, i to̍h ùi thang-á-mn̂g thiàu–ji̍p-khì. Khòaⁿ tio̍h toh-téng khǹg 1 tè sio̍k-pháng, i pak-tó͘ iau, siūⁿ kóng bô lâng khoàiⁿ, to̍h kā sio̍k-pháng sa khí-lâi chia̍h. Pe̍h-bé-ông-chú ná chia̍h ná kiâⁿ kàu Pe̍h-chhang-á kong-chú piⁿ–á, sim-lāi siūⁿ kóng m̄-chai i sī chò siáⁿ-mih pháiⁿ tāi-chì, nah ē ho͘ lâng chhāi tī chia.</font><br><br></p>\n<p><font size=5>5-9</font><br><font size=5>Chit sî tú-hó É-á-kâu hiaⁿ-tī tńg-kàu chhù, in kāng-khoán bih tī gōa-kháu khòaⁿ, sè-sè-siaⁿ-á thó-lūn kóng: “Nah ē iû-koh ū chheⁿ-hūn-lâng lâi tī lán tau?”</font><br><br></p>\n<p><font size=5>“Koh hâm kong-chú kāng-khoán, chhìn-chhái the̍h lán ê mi̍h-kiāⁿ chia̍h!”</font><br><br></p>\n<p><font size=5>“Lín khòaⁿ gōa-kháu hit chiah pe̍h-bé, kám kóng i sī…”</font><br><br></p>\n<p><font size=5>“Pe̍h-chha̍t!”</font><br><br></p>\n<p><font size=5>“To̍h kā lí kóng pe̍h-chha̍t m̄-sī chit ê ì-sù–lah!”</font><br><br></p>\n<p><font size=5>Tán–leh tán–leh, lín ka khòaⁿ!”</font><br><br></p>\n<p><font size=5>In khòaⁿ tio̍h hit ê chheⁿ-hūn-lâng jú óa jú kīn, chhun-chhiú kā Pe̍h-chhang-á kong-chú ê po-lê-tà hian–khui, É-á-kâu hiaⁿ-tī khòaⁿ kah ū tām-po̍h-á kín-tiuⁿ, m̄-chai i sī siūⁿ beh chhòng-siáⁿ?</font><br><br></p>\n<p><font size=5>Pe̍h-bé-ông-chú kám-kak chit ê cha-bó͘-gín-á ká-ná koh teh chhoán-khùi, i óa khì cha-bó͘-gín-á ê bīn hia, siūⁿ beh khak-jīn–1-ē. Chit ê sî-chūn, hit ê cha-bó͘-gín-á hiông-hiông ba̍k-chiu peh kim, 1 chhùi phōng-kó to̍h án-ne thò͘ teh i ê bīn.</font><br><br></p>\n<p><font size=5>“Chia̍h siuⁿ kín, hoeh-thn̂g hiông-hiông chhèng-koân, soah khùn–khì-ah. M̆? Lí sī siáng? Lí kám sī beh lâi kā góa chhiúⁿ phōng-kó–ê? Phōng-kó–leh? Góa hit nâ phōng-kó–leh?”</font><br><br></p>\n<p><font size=5>Chit ê sî-chūn, É-á-kâu hiaⁿ-tī chông–ji̍p-lâi, 1 tīn lâng kā Pe̍h-bé-ông-chú ûi–khí-lâi, ông-chú siūⁿ kóng, chit ê tiûⁿ-bīn i bat thiaⁿ–kòe, che sī sian-jîn-thiàu, che it-tēng sī sian-jîn-thiàu!</font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","神秘ê訪客"]},{"title":"【白蔥仔公主】EP06-歹人，好膽mài走！","url":"/%5Bobject%20Object%5D/pehchhanga06/","content":"<p><a href=\"https://youtu.be/pxPZb3Avadw\" title=\"YouTube Podcast\"><i class=\"fab fa-youtube fa-2x\" aria-hidden=\"true\"></i></a>　<a href=\"https://player.soundon.fm/p/7c6f4223-1e6f-4cad-86ca-48884313b43a/episodes/86e75429-cd9e-4ee7-881d-d60c18afd3cd\" title=\"SoundOn\"><i class=\"fa fa-podcast fa-2x\" aria-hidden=\"true\"></i></a>　<a href=\"https://open.spotify.com/episode/762gBdASjOmFEMmcAJ9l5p\" title=\"Spotify\"><i class=\"fab fa-spotify fa-2x\" aria-hidden=\"true\"></i></a>　<a href=\"https://podcast.kkbox.com/tw/episode/WsD0XSYQbMdOTcQlIw\" title=\"KKBOX\"><i class=\"fa fa-podcast fa-2x\" aria-hidden=\"true\"></i></a>　<a href=\"https://podcasts.apple.com/us/podcast/%E7%99%BD%E8%94%A5%E4%BB%94%E5%85%AC%E4%B8%BB-ep06-pe-h-chhang-%C3%A1-kong-ch%C3%BA/id1730745763?i=1000663318222\" title=\"Apple Podcast\"><i class=\"fab fa-apple fa-2x\" aria-hidden=\"true\"></i></a></p>\n<hr>\n<p><font size=5>6-1</font><br><font size=5>經過半點鐘，白馬王子總算是kā白蔥á公主解說清楚講，伊絕對無偷食啥物蘋果，伊來chia ê時陣to̍h無看tio̍h蘋果–ah。Sòa–lòe伊閣開20分鐘，kā矮á猴兄弟chiù-chōa，伊絕對無趁公主bē振bā動ê時去kha̍p tio̍h伊半ki毛。落尾，伊總算是會當用3分鐘ê時間，kā伊chit chōa出門ê目的，講hō͘ ta̍k家聽，閣the̍h手機á–出-來，kā王后ê通緝海報péng–出-來。</font><br><br></p>\n<p><font size=5>白蔥á公主講：「Chit張我去食肉圓ê時陣有看–過。Eh！真正愈看愈sêng阮後母neh！」Chit ê時陣雄雄碰1聲，大門hông lòng–開，有1 ê規身軀hiong-kài-kài，衫頂頭閣有樹葉á ê人，gia̍h 1支尺二á khiā tī門腳口。Hit ê人規ê面烏sô-sô，面頂閣有1蜞，伊kā刀比向白蔥á公主，講：「你…你…你chit ê…。」Hit ê人看–起-來足受氣，氣kah m̄知beh講啥，chit款場面，tú好是白馬王子上愛–ê，伊kā劍拔–出-來，khiā ùi頭前，kā公主cha̍h–leh，準備beh輸贏。Chit時，hit ê人ê刀soah lak tī土腳，koh雄雄哭–出-來。「拜託–eh，kám會使kā我救？」原來伊ê腳有1 ê孔嘴，拖siuⁿ久，已經發hông pū膿–ā。</font><br><br></p>\n<p><font size=5>矮á猴in teh替hit ê殺手治療ê時陣，伊供出是王后出錢chhiàⁿ伊刣人，白馬王子聽kah蓋受氣，án-ne王后閣ke揹1條–ā！王子oa̍t頭beh安慰公主，佳哉伊無出代誌，結果人公主teh後壁，the̍h伊ê寶劍hâm殺手ê短刀tī hia khin-khin-khiang-khiang。矮á猴講：「你mài tī hia sńg刀劍，án-ne烏白舞，等–leh去tu̍h tio̍h人beh án怎？伊講ê代誌蓋重要，kah你有關係，你ài注意聽–lah！」</font><br><br></p>\n<p><font size=5>公主oa̍t過頭「Hăⁿ？」看tio̍h所有ê人攏teh ka chheⁿ，伊才淡薄á歹勢歹勢，笑–1-ē準tú-soah。</font><br><br></p>\n<p><font size=5>6-2</font><br><font size=5>隔轉工透早，白馬王子hâm公主beh去報案，in規陣人行出樹林á，總算是看tio̍h城堡–ah。王子騎馬，hō͘白蔥á公主坐teh伊後壁，in先行，矮á猴兄弟腳較短，tòe teh後壁，會較òaⁿ到。入城了後，王子hâm白蔥á公主，直接去警察局報案，受理報案hit ê警察，tú好to̍h是進前講–過，手銬hông捎去sńg，閣去hō͘公主走無–去ê hit ê警察。照行政ê流程，ài先kā國王講–1-聲，國王接tio̍h報告，chhoah 1 tiô，m̄-koh伊尊重司法獨立，to̍h同意配合調查。</font><br><br></p>\n<p><font size=5>To̍h án-ne，國王、白馬王子，kah 1陣警察，規陣人面色嚴肅，行入去王宮內面ê餐廳。王后本底坐tī hia，準備beh食伊ê點心，soah雄雄去hông圍–khài，chit時，白蔥á公主ùi人陣後壁ta̍uh-ta̍uh-á行–出-來。王后看tio̍h公主彼時，心內to̍h知影，伊做ê歹代誌piak-khang–a。M̄-koh伊mā是tī社會行踏–ê，啥物大風大湧m̄-bat看–過？恁祖媽無teh驚–lah！王后看tio̍h白蔥á公主，án-ne 1步1步，慢慢á行到伊身軀邊，伊面á笑笑，哼–1-聲，Kā面頭前hit杯茶phâng–起-來，講：「Ai-iō͘，che kám m̄是咱ê寶貝á公主，chiâⁿ久無看neh，你是走tó位–去？」講soah，慢慢á lim 1嘴茶。</font><br><br></p>\n<p><font size=5>6-3</font><br><font size=5>白蔥á公主khiā tī伊身軀邊，1句話都無講，sòa–lòe，王后目睭尾眼tio̍h公主kā伊ê手giâ懸懸，伊趕緊用2肢手kā面am–leh，想講公主beh ka搧嘴phóe–à！M̄-koh sòa–lòe啥物代誌攏無發生，顛倒是伊hit甌茶摔tī土腳，茶甌摔1下碎糊糊。「Ĕ？公主m̄是beh搧我ê嘴phóe？」王后oa̍t頭ka看，soah看tio̍h公主the̍h伊tú-chiah beh食ê點心，ùi嘴–ni̍h塞，ná食閣ná笑，對伊講：「O͘h，久無食–ah，che點心kāng款hiah好食！」</font><br><br></p>\n<p><font size=5>Chit時ta̍k家看bē落–去-ah，警察khiā–出-來，kā手銬the̍h–出-來，講：「王后殿下，goán有證據，chit-má beh用詐騙hâm使唆刣人ê罪名逮捕–你，請你配合。」</font><br><br></p>\n<p><font size=5>公主看–tio̍h to̍h講：「Che kám m̄是我進前hit副手銬？我叫是phàng見–ah，原來tī你hia–o͘h？」</font><br><br></p>\n<p><font size=5>Hit ê警察聽tio̍h白蔥á公主án-ne講，理智雄雄斷線，伊oa̍t頭kā手銬tu去公主面頭前，講：「Che手銬是我ê，m̄是你ê，mài烏白捎去sńg！」</font><br><br></p>\n<p><font size=5>王后趁chit ê時陣，ùi伊手ńg內底，捎出1支扁鑽，準備beh反抗，警察看–tio̍h退1步大聲喝：「你…，你mài烏白來o͘h！」</font><br><br></p>\n<p><font size=5>Chit時白馬王子khiā–出-來，完全無teh ka信篤，伊tò手kā公主moa去後壁，笑笑á對伊講：「公主免驚，伊hit支hiah-nī短，che小可á代誌，交hō͘我處理to̍h好！」講soah oa̍t頭kā王后gîn，正手sóa ùi腰帶hit pêng，準備beh拔出伊ê寶劍，chit時才發見講，「我ê寶劍哪會無–去？」Khiā teh伊後壁ê公主，soah 2肢手插tī腰–eh，ka唸講：「你看，你重要ê物件ài收ho͘好ā，你to̍h是烏白擲，chit-má揣無–ā hōⁿ！」</font><br><br></p>\n<p><font size=5>其實hit支寶劍是昨暝去hō͘公主捎去烏白sńg，chit時猶插teh矮á猴in兜ê便所門枋頂頭。</font><br><br></p>\n<p><font size=5>6-4</font><br><font size=5>王后大聲笑，扁鑽giâ–khài，雄雄to̍h ùi白馬王子ê腹肚tu̍h–落-去，王子bih bē赴，哀1聲：「Ah！」Ĕ？哪會無代誌？王后看伊手頭，「Ĕ？我ê扁鑽–leh？哪會變湯匙á？」原來hit支扁鑽m̄知啥物時陣，去hō͘公主the̍h隔壁桌ê湯匙á偷換–去-lah。公主kā扁鑽giâ懸懸，嘴–eh講：「Ŏa-à，chit支chiah-nī尖，看–起-來足厲害neh！」</font><br><br></p>\n<p><font size=5>看tio̍h公主笑kah hiah古錐，ta̍k家iû閣攏hō͘伊迷–去，王后to̍h趁chit ê機會，soan–o͘h！想bē到才走kah餐廳門口，soah發見門去hông鎖–起-來。在場所有ê人oa̍t頭1看，公主閣teh tìⁿ-chhiⁿ，目睭金金看天篷，tī hia kho͘-si-á，看tio̍h ta̍k家攏teh ka gîn，閣展1 ê chiú-mi ê姿勢。</font><br><br></p>\n<p><font size=5>王后1下tio̍h急，裙láng–起-來，直接ùi窗á門跳–出-去，國王驚1 tiô，喝講：「Eh eh eh，chia是…1…1樓neh…。」</font><br><br></p>\n<p><font size=5>王后ná走ná笑，想講：「Hngh-hngh，ah m̄ to̍h佳哉講我有減肥，chit-má chiah會使kah少年時仝款走若飛，若是講tio̍h走警察，無人比我較厲害–lah。雖罔城內人濟，路閣彎彎斡斡，只要出城門，無人jiok會tio̍h恁祖媽，城門to̍h teh眼前，衝–ah！」Chit時，伊soah看tio̍h城門前有人khiā做一排，kā門嘴cha̍h tiâu–eh，ah，hit 7 ê矮á冬瓜擋tī hia創啥！王后硬衝，嘴–ni̍h喝講：「恁chit寡矮á冬瓜，mài擋tio̍h恁祖媽ê路，閃–lah！」</font><br><br></p>\n<p><font size=5>矮á猴大兄khiā tī中央，mā喝1聲：「你mài看阮無！」然後phóng 1聲足大聲，王后去撞tio̍h矮á猴大兄，撞1下伊家己soah倒彈飛–出-去，顛倒是矮á猴大兄，規欉好好khiā tī hia，人矮á猴7兄弟，是堂堂ê做工á人，漢草hiah好，kám hō͘你撞有法–eh？</font><br><br></p>\n<p><font size=5>6-5</font><br><font size=5>Hit工，白蔥á公主傳2張相片去伊ê迷眾頁，第1張是伊teh chiú-mi ê相片，後壁閣ē-tàng看tio̍h王后去hō͘警察掠–起-來，公主tī頂頭寫講：「阮後母hō͘警察掠–去-ah，想bē到伊是歹人neh！」Chit張相片不得了–ah，短短1點鐘，竟然有超過100萬ê讚，伊ê fans mā正式超過200萬人，比炸彈少女團閣較烘。第2張相片，是公主kah矮á猴7兄弟攬做夥，上邊–á是白馬王子，看–起-來是硬beh chiⁿ入去畫面內底ê形。白蔥á公主寫講：「Che是阮朋友，in今á日tàu掠歹人，是大英雄ŏ͘！」Chit張相片，soah kan-ta 5000 ê讚，顛倒去hō͘人chhi̍h 80萬ê受氣ê表情，伊ê fans攏teh下腳留話問講：「Hit ê緣投á桑是siáng？」「Kā hit ê查某gín-á放–開！」</font><br><br></p>\n<p><font size=5>6-6</font><br><font size=5>Hit 1日，對ta̍k家來講，攏是值得記念ê日子，暗時國王辦1 ê phá-thih，慶祝in破案掠tio̍h歹人，順紲慶祝伊家己閣變做全國身價上懸ê羅漢腳á。平常時一直真pì-sù ê白馬王子，已經chiâⁿ久m̄-bat親像án-ne，hō͘ 1大群美女圍–起-來，ta̍k家tī hia相爭beh捻伊ê嘴phóe，講：「O͘h，你chiâⁿ緣投neh！」「Kám會使hâm人加1-ē-á Lái？」閣有1 ê阿媽硬chiⁿ–過-來，問伊講：「Ah你kám有查某朋友？我介紹阮查某囝hō͘你熟似好–無？A̍h是….你較kah意我chit款有歲–ê，mā是會使ŏ͘！」</font><br><br></p>\n<p><font size=5>國王送hō͘矮á猴in 7兄弟1人1支上新ê Pa̍t-á牌手機á，in人生第1 kái接觸tio̍h網路ê世界，ŏa-à，眼界規ê開–開，ta̍k-ê攏點入去白蔥á公主ê迷眾頁，kā伊chhi̍h讚，注文，鬥相報，lin-liang-á sīn-sòa ka開–起-來。矮á猴大兄siōng重義氣，伊講：「白蔥á公主請咱食好料，咱chiah kā伊chhi̍h 1 ê讚，án-ne kám講會過？」「講bē過！」「好！咱1人ka chhi̍h 1萬ê讚，讚hō͘伊piāng–lah！」</font><br><br></p>\n<p><font size=5>In 1陣人bē顧得食，khû teh壁角hia一直chhi̍h讚一直chhi̍h讚，mā無想tio̍h講等in轉到厝，to̍h無網路通用–ā，到時陣che手機á to̍h會比1塊磚á閣較無路用。</font><br><br></p>\n<p><font size=5>6-7</font><br><font size=5>Hit ê殺手，伊腳ê孔嘴pū膿，拖siuⁿ久，醫生看–tio̍h，頭hàiⁿ-hàiⁿ–leh kā伊邊–á ê助手講：「Phí-no̍͘h-khò͘，chit肢ka剁–起-來！」</font><br><br></p>\n<p><font size=5>帶念伊跳出來做證人，法官判伊免掠去關，ǹg望伊以後好好á做人。為tio̍h生活，伊to̍h去出1本gín-á-kó͘，hō做「手chiān ê白蔥á公主」，chit本冊後–來chhèng kah掠bē tiâu，變成銷路上好ê冊，5冬後，伊已經是6 ê gín-á ê老爸，真正有好好á teh做人。</font><br><br></p>\n<p><font size=5>6-8</font><br><font size=5>Hit暗ê phá-thih，一直到12點才soah鼓，白蔥á公主thiám kah liân身軀to無洗，直接to̍h倒teh眠床頂，想講：「Á–ah，我離開厝chiah-nī久，總算是 –轉來-ah，猶是家己ê眠床較好睏。」伊想tio̍h家己已經贏過炸彈少女團，chiâⁿ做全世界上hang ê網chhèng，閣得tio̍h真濟tō͘-né，通hō͘伊去高級餐廳食kah飽，真正是2 ê願望，1 kái總完成。想到chia，伊to̍h漸漸á睏–去，睏–去ê時，嘴閣微微á笑。</font></p>\n<p><font size=5>Phá-thih結束了後，下腳手人準備beh開始拚掃，雄雄soah chhoah 1 tiô，哪會有7 ê矮á冬瓜，閣khû teh壁角hia teh chhi̍h手機á，ná chhi̍h閣ná講：「Kā我chhi̍h讚！Kā我chhi̍h讚！Kā我chhi̍h讚！Kā我chhi̍h讚！」「Ài kā ta̍k家鬥相報！」「Ài會記eh lin-liang-á ka開–起-來-ŏ͘！」</font><br><br></p>\n<hr>\n<br>\n<font size=5>6-1</font><br><p>\n<font size=5>Keng-kòe pòaⁿ tiám-cheng, Pe̍h-bé-ông-chú chóng-sǹg sī kā Pe̍h-chhang-á kong-chú kái-soeh chheng-chhó͘ kóng, i choa̍t-tùi bô thau-chia̍h siáⁿ-mih phōng-kó, i lâi chia ê sî-chūn to̍h bô khòaⁿ tio̍h phōng-kó--ah. Sòa--lòe i koh khai 20 hun-cheng, kā É-á-kâu hiaⁿ-tī chiù-chōa, i choa̍t-tùi bô thàn kong-chú bē-tín-bē-tāng ê sî khì kha̍p tio̍h i pòaⁿ ki mo͘. Lo̍h-bóe, i chóng-sǹg sī ē-tàng iōng 3 hun-cheng ê siā-kan, kā i chit chōa chhut-mn̂g ê bo̍k-tek, kóng hō͘ ta̍k-ke thiaⁿ, koh the̍h chhiú-ki-á--chhut-lâi, kā ông-hiō ê thong-chi̍p hái-pò péng--chhut-lâi.</font>\n<br><br><p>\n\n<p><font size=5>Pe̍h-chhang-á kong-chú kóng: “Chit tiuⁿ góa khì chia̍h bah-oân ê sî-chūn ū khòaⁿ–kòe. Eh! Chin-chiàⁿ jú khòaⁿ jú sêng gún āu-bú neh!” Chit ê sî-chūn hiông-hiông phóng 1 siaⁿ, tōa-mn̂g hông lòng–khui, ū 1 ê kui seng-khu hiong-kài-kài, saⁿ téng-thâu koh ū chhiū-hio̍h-á ê lâng, gia̍h 1 ki chhioh-jī-á khiā tī mn̂g-kha-kháu. Hit ê lâng kui ê bīn o͘-sô-sô, bīn-téng koh ū 1 khî, i kā to pí hiòng Pe̍h-chhang-á kong-chú, kóng: “Lí…Lí…Lí chit ê….” Hit ê lâng khòaⁿ–khí-lâi chiok siū-khì, khì kah m̄-chai beh kóng siáⁿ, chit khoán tiûⁿ-bīn, tú-hó sī Pe̍h-bé-ông-chú siōng ài–ê, i kā kiàm poe̍h–chhut-lâi, khiā ùi thâu-chêng, kā kong-chú cha̍h–leh, chún-pī beh su-iâⁿ. Chit-sî, hit ê lâng ê to soah lak tī thô͘-kha, koh hiông-hiông khàu–chhut-lâi. “Pài-thok–eh, kám ē-sái kā góa kiù?” Goân-lâi i ê kha ū 1 ê khang-chhùi, thoa siuⁿ kú, í-keng hoat-hông pū-lâng–ā.</font><br><br></p>\n<p><font size=5>É-á-kâu in teh thè hit ê sat-chhiú tī-liâu ê sî-chūn, i keng chhut sī ông-hiō chhut-chîⁿ chhiàⁿ i thâi-lâng, Pe̍h-bé-ông-chú thiaⁿ kah kài siū-khì, án-ne ông-hiō koh ke phāiⁿ 1 tiâu–ā! Ông-chú oa̍t-thâu beh an-ùi kong-chú, ka-chài i bô chhut tāi-chì, kiat-kó lâng kong-chú teh āu-piah, the̍h i ê pó-kiàm hâm sat-chhiú ê té-to tī hia khin-khin-khiang-khiang. É-á-kâu kóng: “Lí mài tī hia sńg to-kiàm, án-ne o͘-pe̍h bú, tán–leh khì tu̍h tio̍h lâng beh án-chóaⁿ? I kóng ê tāi-chì kài tiōng-iàu, kah lí ū koan-hē, lí ài chù-ì thiaⁿ–lah!”</font><br><br></p>\n<p><font size=5>Kong-chú oa̍t kòe thâu “Hăⁿ?” Khòaⁿ tio̍h só͘-ū ê lâng lóng teh ka chheⁿ, i chiah tām-po̍h-á pháiⁿ-sè pháiⁿ-sè, chhiò–1-ē chún-tú-soah.</font><br><br></p>\n<p><font size=5>6-2</font><br><font size=5>Keh-tńg-kang thàu-chá, Pe̍h-bé-ông-chú hâm kong-chú beh khì pò-àn, in kui-tīn lâng kiâⁿ chhut chhiū-nâ-á, chóng-sǹg sī khòaⁿ tio̍h siâⁿ-pó–ah. Ông-chú khiâ-bé, hō͘ Pe̍h-chhang-á kong-chú chē teh i āu-piah, in seng kiâⁿ, É-á-kâu hiaⁿ-tī kha khah té, tòe teh āu-piah, ē khah òaⁿ kàu. Ji̍p-siâⁿ liáu-āu, ông-chú hâm Pe̍h-chhang-á kong-chú, ti̍t-chiap khì kéng-chhat-kio̍k pò-àn, siū-lí pò-àn hit ê kéng-chhat, tú-hó to̍h sī chìn-chêng kóng–kòe, chhiú-khàu hông sa khì sǹg, koh khì hō͘ kong-chú cháu-bô–khì ê hit ê kéng-chhat. Chiàu hêng-chèng ê liû-têng, ài seng kā kok-ông kóng–1-siaⁿ, kok-ông chiap-tio̍h pò-kò, chhoah 1 tiô, m̄-koh i chun-tiōng su-hoat to̍k-li̍p, to̍h tông-ì phòe-ha̍p tiau-cha.</font><br><br></p>\n<p><font size=5>To̍h án-ne, kok-ông, Pe̍h-bé-ông-chú, kah 1 tīn kéng-chhat, kui-tīn lâng bīn-sek giâm-siok, kiâⁿ ji̍p-khì ông-kiong lāi-bīn ê chhan-thiaⁿ. Ông-hiō pún-té chē tī hia, chún-pī beh chia̍h i ê tiám-sim, soah hiông-hiông khì hông ûi–khài, chit-sî, Pe̍h-chhang-á kong-chú ùi lâng-tīn āu-piah ta̍uh-ta̍uh-á kiâⁿ–chhut-lâi. Ông-hiō khòaⁿ tio̍h kong-chú hit-sî, sim-lāi to̍h chai-iáⁿ, i chò ê pháiⁿ tāi-chì piah-khang–a. M̄-koh i mā sī tī siā-hōe kiâⁿ-ta̍h–ê, siáⁿ-mih tōa-hong tōa-éng m̄-bat khòaⁿ–kòe? Lín chó͘-má bô teh kiaⁿ–lah! Ông-hiō khòaⁿ tio̍h Pe̍h-chhang-á kong-chú, án-ne 1 pō͘ 1 pō͘, bān-bān-á kiâⁿ kàu i seng-khu-piⁿ, i bīn-á chhiò-chhiò, hng–1-siaⁿ, kā bīn-thâu-chêng hit poe tê phâng–khí-lâi, kóng: “Ai-iō͘, che kám m̄-sī lán ê pó-pòe-á kong-chú, chiâⁿ kú bô khoàiⁿ neh, lí sī cháu tó-ūi–khì?” Kóng soah, bān-bān-á lim 1 chhùi tê.</font><br><br></p>\n<p><font size=5>6-3</font><br><font size=5>Pe̍h-chhang-á kong-chú khiā tī i seng-khu-piⁿ, 1 kù ōe to bô kóng, sòa–lòe, ông-hiō ba̍k-chiu-bóe gán tio̍h kong-chú kā i ê chhiú giâ koân-koân, i kóaⁿ-kín iōng 2 ki chhiú kā bīn am–leh, siūⁿ-kóng kong-chú beh ka siàn chhùi-phóe–à! M̄-koh sòa–lòe siáⁿ-mih tāi-chì lóng bô hoat-seng, tian-tò sī i hit au tê siak tī thô͘-kha, tê-au siak 1 ē chhùi-kô͘-kô͘. “Ĕ? Kong-chú m̄-sī beh siàn góa ê chhùi-phóe?” Ông-hiō oa̍t-thâu ka khòaⁿ, soah khòaⁿ tio̍h kong-chú the̍h i tú-chiah beh chia̍h ê tiám-sim, ùi chhùi–ni̍h that, ná chia̍h koh ná chhiò, tùi i kóng: “O͘h, kú bô chia̍h–ah, che tiám-sim kāng-khoán hiah hó-chia̍h!”</font><br><br></p>\n<p><font size=5>Chit-sî ta̍k-ke khòaⁿ bē lo̍h–khì-ah, kéng-chhat khiā–chhut-lâi, kā chhiú-khàu the̍h–chhut-lâi, kóng: “Ông-hiō tiān-hā, goán ū chèng-kù, chit-má beh iōng chà-phiàn hâm sái-sō thâi-lâng ê chōe-miâ tāi-pó͘–lí, chhiáⁿ lí phòe-ha̍p.”</font><br><br></p>\n<p><font size=5>Kong-chú khòaⁿ–tio̍h to̍h kóng: “Che kám m̄-sī góa chìn-chêng hit hù chhiú-khàu? Góa kiò sī phàng-kiàn–ah, goân-lâi tī lí hia–o͘h?”</font><br><br></p>\n<p><font size=5>Hit ê kéng-chhat thiaⁿ tio̍h Pe̍h-chhang-á kong-chú án-ne kóng, lí-tì hiông-hiông tn̄g-sòaⁿ, i oa̍t-thâu kā chhiú-khàu tu khì kong-chú bīn-thâu-chêng, kóng: “Che chhiú-khàu sī góa ê, m̄-sī lí ê, mài o͘-pe̍h sa khì sńg!”</font><br><br></p>\n<p><font size=5>Ông-hiō thàn chit ê sî-chūn, ùi i chhiú-ńg lāi-té, sa chhut 1 ki píⁿ-chǹg, chún-pī beh hoán-khòng, kéng-chhat khòaⁿ–tio̍h thè 1 pō͘ tōa-siaⁿ hoah: “Lí…, lí mài o͘-pe̍h lâi o͘h!”</font><br><br></p>\n<p><font size=5>Chit-sî Pe̍h-bé-ông-chú khiā–chhut-lâi, oân-choân bô teh ka sìn-táu, i tò-chhiú kā kong-chú moa khì āu-piah, chhiò-chhiò-á tùi i kóng: “Kong-chú bián-kiaⁿ, i hit ki hiah-nī té, che sió-khóa-á tāi-chì, kau hō͘ góa chhú-lí to̍h hó!” Kóng soah oa̍t-thâu kā ông-hiō gîn, chiàⁿ-chhiú sóa ùi io-tòa hit pêng, chún-pī beh poe̍h chhut i ê pó-kiàm, chit-sî chiah hoat-kiàn kóng, “Góa ê pó-kiàm nah ē bô–khì?” Khiā teh i āu-piah ê kong-chú, soah 2 ki chhiú chhah tī io–eh, ka liām kóng: “Lí khòaⁿ, lí tiōng-iàu ê mi̍h-kiāⁿ ài siu ho͘ hó ā, lí to̍h sī o͘-pe̍h tàn, chit-má chhōe-bô–ā hōⁿ!”</font><br><br></p>\n<p><font size=5>Kî-si̍t hit ki pó-kiàm sī cha-mê khì hō͘ kong-chú sa khì o͘-pe̍h sńg, chit-sî iáu chhah teh É-á-kâu in tau ê piān-só͘ mn̂g-pang téng-thâu.</font><br><br></p>\n<p><font size=5>6-4</font><br><font size=5>Ông-hiō tōa-siaⁿ chhiò, píⁿ-chǹg giâ–khài, hiông-hiông to̍h ùi Pe̍h-bé-ông-chú ê pak-tó͘ tu̍h–lo̍h-khì, ông-chú bih bē-hù, ai 1 siaⁿ: “Ah!” Ĕ? Nah ē bô tāi-chì? Ông-hiō khòaⁿ i chhiú-thâu, “Ĕ? Góa ê píⁿ-chǹg–leh? Nah ē piàn thng-sî-á?” Goân-lâi hit ki píⁿ-chǹg m̄-chai siáⁿ-mih sî-chūn, khì hō͘ kong-chú the̍h keh-piah toh ê thng-sî-á thau-ōaⁿ–khì-lah. Kong-chú kā píⁿ-chǹg giâ koân-koân, chhùi–eh kóng: “Ŏa-à, chit ki chiah-nī chiam, khòaⁿ–khí-lâi chiok lī-hāi neh!”</font><br><br></p>\n<p><font size=5>Khòaⁿ tio̍h kong-chú chhiò kah hiah kó͘-chui, ta̍k-ke iû-koh lóng hō͘ i bê–khì, ông-hiō to̍h thàn chit ê ki-hōe, soan–o͘h! Siūⁿ bē kàu chiah cháu kah chhan-thiaⁿ mn̂g-kháu, soah hoat-kiàn mn̂g khì hông só–khí-lâi. Chāi-tiûⁿ só͘-ū ê lâng oa̍t-thâu 1 khòaⁿ, kong-chú koh teh tìⁿ-chhiⁿ, ba̍k-chiu kim-kim khòaⁿ thian-pông, tī hia kho͘-si-á, khòaⁿ tio̍h ta̍k-ke lóng teh ka gîn, koh tián 1 ê chiú-mi ê chu-sè.</font><br><br></p>\n<p><font size=5>Ông-hiō 1-ē tio̍h-kip, kûn láng–khí-lâi, ti̍t-chiap ùi thang-á-mn̂g thiàu–chhut-khì, kok-ông kiaⁿ 1 tiô, hoah kóng: “Eh eh eh, chia sī…1…1 lâu neh….”</font><br><br></p>\n<p><font size=5>Ông-hiō ná cháu ná chhiò, siūⁿ-kóng: “Hngh-hngh, ah m̄ to̍h ka-chài kóng góa ū kiám-pûi, chit-má chiah ē-sái kah siàu-liân sî kāng-khoán cháu-ná-poe, nā sī kóng tio̍h cháu kéng-chhat, bô lâng pí góa khah lī-hāi–lah. Sui-bóng siâⁿ-lāi lâng chē, lō͘ koh oan-oan-oat-oat, chí-iàu chhut siâⁿ-mn̂g, bô lâng jiok ē tio̍h lín chó͘-má, siâⁿ-mn̂g to̍h teh gán-chêng, chhiong–ah!” Chit-sî, i soah khòaⁿ tio̍h siâⁿ-mn̂g chêng ū lâng khiā chò chi̍t pâi, kā mn̂g-chhùi cha̍h tiâu–eh, ah, hit 7 ê é-á-tang-koe tòng tī hia chhòng-siáⁿ! Ông-hiō ngē chhiong, chhùi–ni̍h hoah kóng: “Lín chit kóa é-á-tang-koe, mài tòng tio̍h lín chó͘-má ê lō͘, siám–lah!”</font><br><br></p>\n<p><font size=5>É-á-kâu tōa-hiaⁿ khiā tī tiong-ng, mā hoah 1 siaⁿ: “Lí mài khòaⁿ goán bô!” Jiân-āu phóng 1 siaⁿ chiok tōa-siaⁿ, ông-hiō khì lòng tio̍h É-á-kâu tōa-hiaⁿ, lòng 1-ē i ka-tī soah tò-tōaⁿ poe–chhut-khì, tian-tò sī É-á-kâu tōa-hiaⁿ, kui-châng hó-hó khiā tī hia, lâng É-á-kâu 7 hiaⁿ-tī, sī tông-tông ê chò-kang-á-lâng, hàn-chháu hiah hó, kám hō͘ lí lòng ū hoat–eh?</font><br><br></p>\n<p><font size=5>6-5</font><br><font size=5>Hit kang, Pe̍h-chhang-á kong-chú thoân 2 tiuⁿ siòng-phìⁿ khì i ê bê-chiòng-ia̍h, tē 1 tiuⁿ sī i teh chiú-mi ê siòng-phìⁿ, āu-piah koh ē-tàng khòaⁿ tio̍h ông-hiō khì hō͘ kéng-chhat lia̍h–khí-lâi, kong-chú tī téng-thâu siá kóng: “Goán āu-bú hō͘ kéng-chhat lia̍h–khì-ah, siūⁿ bē kàu i sī pháiⁿ-lâng neh!” Chit tiuⁿ siòng-phìⁿ put-tek-liáu–ah, té-té 1 tiám-cheng, kèng-jiân ū chhiau-kòe 100 bān ê chán, i ê fans mā chèng-sek chhiau-kòe 200 bān lâng, pí Chà-tân Siàu-lú-thoân koh khah hang. Tē 2 tiuⁿ siòng-phìⁿ, sī kong-chú kah É-á-kâu 7 hiaⁿ-tī lám chò-hóe, siōng piⁿ–á sī Pe̍h-bé-ông-chú, khòaⁿ–khí-lâi sī ngē beh chiⁿ ji̍p-khì ōe-bīn lāi-té ê hêng. Pe̍h-chhang-á kong-chú siá kóng: “Che sī goán pêng-iú, in kin-á-ji̍t tàu lia̍h pháiⁿ-lâng, sī tōa eng-hiông ŏ͘!” Chit tiuⁿ siòng-phìⁿ, soah kan-ta 5000 ê chán, tian-tò khì hō͘ lâng chhi̍h 80 bān ê siū-khì ê piáu-chêng, i ê fans lóng teh ē-kha lâu-ōe mn̄g-kóng: “Hit ê iân-tâu-á-sàng sī siáng?” “Kā hit ê cha-bó͘-gín-á pàng–khui!”</font><br><br></p>\n<p><font size=5>6-6</font><br><font size=5>Hit 1 ji̍t, tùi ta̍k-ke lâi kóng, lóng sī ta̍t-tit kì-liām ê ji̍t-chí, àm-sî kok-ông pān 1 ê phá-thih, khèng-chiok in phò-àn lia̍h-tio̍h pháiⁿ-lâng, sīn-sòa khèng-chiok i ka-tī koh piàn-chò choân-kok sin-kè siōng koân ê lô-hàn-kha-á. Pêng-siông-sî it-ti̍t chin pì-sù ê Pe̍h-bé-ông-chú, í-keng chiâⁿ kú m̄-bat chhin-chhiūⁿ án-ne, hō͘ 1 tōa kûn bí-lú ûi–khí-lâi, ta̍k-ke tī hia sio-cheⁿ beh liàm i ê chhùi-phóe, kóng: “O͘h, lí chiâⁿ iân-tâu neh!” “Kám ē-sái hâm lâng ka 1-ē-á Lái?” Koh ū 1 ê a-má ngē chiⁿ–kòe-lâi, mn̄g i kóng: “Ah lí kám ū cha-bó͘ pêng-iú? Góa kài-siāu gún cha-bó͘-kiáⁿ hō͘ lí se̍k-sāi hó–bô? A̍h sī…lí khah kah-ì góa chit khoán ū-hòe–ê, mā sī ē-sái ŏ͘!”</font><br><br></p>\n<p><font size=5>Kok-ông sàng hō͘ É-á-kâu in 7 hiaⁿ-tī 1 lâng 1 ki siōng sin ê Pa̍t-á-pâi chhiú-ki-á, in jîn-seng tē 1 kái chiap-chhiok tio̍h bāng-lō͘ ê sè-kài, ŏa-à, gán-kài kui ê khui–khui, ta̍k-ê lóng tiám ji̍p-khì Pe̍h-chhang-á kong-chú ê bê-chiòng-ia̍h, kā i chhi̍h chán, chù-bûn, tàu-sio-pò, lin-liang-á sīn-sòa ka khui–khí-lâi. É-á-kâu tōa-hiaⁿ siōng tiōng gī-khì, i kóng: “Pe̍h-chhang-á kong-chú chhiáⁿ lán chia̍h hó-liāu, lán chiah kā i chhi̍h 1 ê chán, án-ne kám kóng ē kòe?” “Kóng bē kòe!” “Hó! Lán 1 lâng ka chhi̍h 1 bān ê chán, chán hō͘ i piāng–lah!”</font><br><br></p>\n<p><font size=5>In 1 tīn lâng bē kò͘-tit chia̍h, khû teh piah-kak hia it-ti̍t chhi̍h chán it-ti̍t chhi̍h chán, mā bô siūⁿ tio̍h kóng tán in tńg-kàu chhù, to̍h bô bāng-lō͘ thang ēng–ā. Kàu-sî-chūn che chhiú-ki-á to̍h ē pí 1 tè chng-á koh khah bô-lō͘-iōng.</font><br><br></p>\n<p><font size=5>6-7</font><br><font size=5>Hit ê sat-chhiú, i kha ê khang-chhùi pū-lâng, thoa siuⁿ kú, i-seng khòaⁿ–tio̍h, thâu hàiⁿ-hàiⁿ–leh kā i piⁿ–á ê chō͘-chhiú kóng: “Phí-no̍͘h-khò͘, chit ki ka tok–khí-lâi!”</font><br><br></p>\n<p><font size=5>Tài-liām i thiàu chhut-lâi chò chèng-jîn, hoat-koaⁿ phòaⁿ i bián lia̍h khì koaiⁿ, ǹg-bāng i í-āu hó-hó-á chò-lâng. Ūi-tio̍h seng-oa̍h, i to̍h khì chhut 1 pún gín-á-kó͘, hō-chò “Chhiú-chiān ê Pe̍h-chhang-á Kong-chú”, chit pún chheh āu–lâi chhèng kah lia̍h bē tiâu, piàn-sêng siau-lō͘ siōng-hó ê chheh, 5 tang āu, i í-keng sī 6 ê gín-á ê lāu-pē, chin-chiàⁿ ū hó-hó-á teh chò-lâng.</font><br><br></p>\n<p><font size=5>6-8</font><br><font size=5>Hit-àm ê phá-thih, it-ti̍t kàu 12 tiám chiah soah-kó͘, Pe̍h-chhang-á kong-chú thiám kah liân seng-khu to bô sé, ti̍t-chiap to̍h tó teh bîn-chhn̂g-téng, siūⁿ-kóng: “Á–ah, góa lī-khui chhù chiah-nī kú, chóng-sǹg sī –tńg-lâi-ah, iau-sí ka-tī ê bîn-chhn̂g khah hó-khùn.” I siūⁿ tio̍h ka-tī í-keng iâⁿ-kòe Chà-tân Siàu-lú-thoân, chiâⁿ chò choân-sè-kài siōng hang ê bāng-chhèng, koh tit-tio̍h chin-chē tō͘-né, thang hō͘ i khì ko-kip chhan-thiaⁿ chia̍h kah pá, chin-chiàⁿ sī 2 ê goān-bōng, 1 kái chóng oân-sêng. Siūⁿ kàu chia, i to̍h chiām-chiām-á khùn–khì, khùn–khì ê sî, chhùi koh bî-bî-á-chhiò.</font><br><br></p>\n<p><font size=5>Phá-thih kiat-sok liáu-āu, ē-kha-chhiú-lâng chún-pī beh khai-sí piàⁿ-sàu, hiông-hiông soah chhoah 1 tiô, nah ē ū 7 ê é-á-tang-koe, koh khû teh piah-kak hia teh chhi̍h chhiú-ki-á, ná chhi̍h koh ná kóng: “Kā góa chhi̍h chán! Kā góa chhi̍h chán! Kā góa chhi̍h chán! Kā góa chhi̍h chán!” “Ài kā ta̍k-ke tàu-sio-pò!” “Ài ē-kì-eh lin-liang-á ka khui–khí-lâi-ŏ͘!”</font><br><br></p>\n","categories":["白蔥仔公主"],"tags":["Tâi-gí","台語","Tâi-bûn","台文","Tâi-gí Kóng Koài-kî","白蔥仔公主","歹人，好膽mài走！"]},{"title":"關於","url":"/about/index.html","content":"<p><font size=5>做工á人工作室，真歡喜hâm各位朋友tī網路ê世界相會。</font><br><br><br><font size=5>Goán是1 tīn真要意台語台文ê人，對台語有真深ê感情，tī chit-má這ê對台語，也tio̍h是咱Formosa chit粒島嶼本底ê共同語，去hō͘ chē-chē人看輕ê時代，想beh出來做kóa tāi-chì，kā goán目前koh ē-hiáu ê物件，分享hō͘社會知影，mā ē-tàng kā goán chit tīn人ê記智保留–落來，to̍h án-ne，2023年，做工á人工作室成立。</font><br><br><br><font size=5>目前工作室teh試做podcast kah YouTube影片，希望公開了後ē有好ê回應，當然goán koh有chē-chē ê想法，m̄-koh受時間、人力、物力ê限制，目前kan-na ē-tàng專心做廣播劇。聽候製作完成，chiah繼續進行其他ê計畫，nā各位欣賞goán ê作品，歡迎繼續kā goán支持kah鼓勵。Ló͘-la̍t. 多謝。</font></p>\n"},{"title":"categories","url":"/categories/index.html","content":""},{"title":"版權宣告","url":"/copyright/index.html","content":"<p><font size=5>本網站內所有資料ê著作權、所有權kap智慧財產權，包括文字、圖、聲音、影像…等等，攏是「做工á人工作室」ê原創作品，a̍h是依法向原作者the̍h著合法重製授權。無經過「做工á人工作室」允准，禁止任何形式ê複製、重製，直接a̍h是間接做商業用途來使用。</font></p>\n"},{"title":"台語ê母音線頂ī","url":"/games/boim/index.html","content":"<p><font size=5>台語ê母音線頂ī，ná sńg ná學白話字！</font><br><br></p>\n<p><font size=5>M̄-chai各位對咱白話字ê母音子音有熟手–無？</font><br><br></p>\n<p><font size=5>Goán工作室koh新做1 ki新ê線頂ī，招ta̍k-ke鬥陣來sńg看māi，做夥來試看你kám hun ē清楚siáng是母音siáng是子音？</font><br><br></p>\n<p><font size=5>Sńg法真簡單！便nā看tio̍h bùn鼠，伊頭殼頂ê字nā是母音，你to̍h ka taiⁿ–lòe！Án-ne lí to̍h tio̍h分，m̄-koh nā是子音千萬to̍h m̄-thang phah，nā無你to̍h hông扣分–ō͘，ài細膩heⁿh！</font><br><br></p>\n<p><font size=5>Che bùn鼠真káu怪，田–ni̍h四界挖孔，害人真歹行路，脚nā去ho͘ oáiⁿ–tio̍h，to̍h ài去國術館hông chhiâu，牛屎膏貼bē lī！而且番薯ê收成mā減1半！Án-ne chia̍h-mi̍h無夠，是beh án-chóaⁿ救天下萬民？你看你看，A明已經跪tī路邊leh哭！Ta̍k-ke to̍h緊來tàu-saⁿ-kāng–o͘h！</font><br><br></p>\n<p><font size=5>有趣味ê朋友來sńg看māi，順sòa來慣勢台語ê母音！</font><br><br></p>\n<iframe style=\"max-width:100%\" src=\"https://wordwall.net/embed/f893fff41ba64468a18a767afb2543e3?themeId=22&templateId=45&fontStackId=0\" width=\"800\" height=\"600\" frameborder=\"0\" allowfullscreen></iframe>"},{"title":"台灣縣市地圖線頂ī","url":"/games/city/index.html","content":"<p><font size=5>Che咱ka-tī ê土地ài ka-tī記ho͘清認ho͘明！</font><br><br></p>\n<p><font size=5>Ná sńg ná記縣市tī tó位，白話字ê寫法mā ài好好á ka記！</font><br><br></p>\n<p><font size=5>來試看你ê地理kám有記kah真清楚？！</font><br><br></p>\n<p><font size=5>大人囡á做夥ī，chhōa囡á理解咱ê鄉土，Kā 地號名連去地圖正確ê位置to̍h可以！</font><br><br></p>\n<p><font size=5>Kāng款ē-tàng拚排名，sńg了來簽–1-ē ŏ͘！</font><br><br></p>\n<iframe style=\"max-width:100%\" src=\"https://wordwall.net/embed/d01ecfafeffc48ccb0223d0dd044fc42?themeId=49&templateId=22&fontStackId=0\" width=\"800\" height=\"600\" frameborder=\"0\" allowfullscreen></iframe>"},{"title":"打狗舊地號名線頂ī","url":"/games/kutemia_kh01/index.html","content":"<p><font size=5>遊戲ē先讀在來ê地號名予你聽，</font><br><font size=5>下面to̍h有現此時地號名ê白話字，</font><br><font size=5>看tio̍h tio̍h ê答案ka chhi̍h–落-去to̍h可以！</font><br><br><p><br><font size=5>來試看你對咱chit塊土地ê認bat有jōa chē！</font><br><font size=5>大人囡á做夥ī，chhōa囡á理解咱ê鄉土歷史，</font><br><font size=5>Kā咱本底ê名koh記–起-來！</font><br><br><p><br><font size=5>Kāng款ē-tàng拚排名，sńg了to̍h ka簽–1-ē ŏ͘！</font><br><br><p><br><font size=5>有趣味ê朋友來sńg看māi！Chhui–lòe！Chhui–lòe！</font><br><br><p></p>\n<iframe style=\"max-width:100%\" src=\"https://wordwall.net/embed/450fa80173a947f986d48c11dca72459?themeId=21&templateId=69&fontStackId=0\" width=\"800\" height=\"600\" frameborder=\"0\" allowfullscreen></iframe>\n"},{"title":"打狗舊地號名線頂ī第2 pha","url":"/games/kutemia_kh02/index.html","content":"<p><font size=5>遊戲ē先讀在來ê地號名予你聽，</font><br><font size=5>下面to̍h有現此時地號名ê白話字，</font><br><font size=5>看tio̍h tio̍h ê答案ka chhi̍h–落-去to̍h可以！</font><br><br><p><br><font size=5>來試看你對咱chit塊土地ê認bat有jōa chē！</font><br><font size=5>大人囡á做夥ī，chhōa囡á理解咱ê鄉土歷史，</font><br><font size=5>Kā咱本底ê名koh記–起-來！</font><br><br><p><br><font size=5>Kāng款ē-tàng拚排名，sńg了to̍h ka簽–1-ē ŏ͘！</font><br><br><p><br><font size=5>有趣味ê朋友來sńg看māi！Chhui–lòe！Chhui–lòe！</font><br><br><p></p>\n<iframe style=\"max-width:100%\" src=\"https://wordwall.net/embed/dd30b994547642e3bdebefc502f05019?themeId=21&templateId=69&fontStackId=0\" width=\"800\" height=\"600\" frameborder=\"0\" allowfullscreen></iframe>\n"},{"title":"聲調線頂ī","url":"/games/tone/index.html","content":"<p><font size=5>聲調ê線頂ī，ná sńg ná學白話字！</font><br><br></p>\n<p><font size=5>1234578，獅虎豹鱉猴象鹿！</font><br><br></p>\n<p><font size=5>有趣味ê朋友來sńg看māi，順sòa來慣勢台語ê聲調！</font><br><br></p>\n<iframe style=\"max-width:100%\" src=\"https://wordwall.net/embed/64a5ee90cc60408581785235e139f897?themeId=1&templateId=46&fontStackId=0\" width=\"800\" height=\"600\" frameborder=\"0\" allowfullscreen></iframe>\n"},{"title":"聲調線頂ī-2","url":"/games/tone2/index.html","content":"<p><font size=5>聲調ê線頂ī，ná sńg ná學白話字！</font><br><br></p>\n<p><font size=5>東黨洞督同洞毒，獅虎豹鱉猴象鹿！</font><br><br></p>\n<p><font size=5>來試看你ê聲調kám有真理解！</font><br><br></p>\n<p><font size=5>Kā正確ê字hâm聲調連做夥to̍h會使！</font><br><br></p>\n<p><font size=5>Kāng款ē-tàng拚排名，sńg了來簽–1-ē ŏ͘！</font><br><br></p>\n<iframe style=\"max-width:100%\" src=\"https://wordwall.net/embed/9d097fff699745b8b7936e0800af5952?themeId=52&templateId=22&fontStackId=0\" width=\"800\" height=\"600\" frameborder=\"0\" allowfullscreen></iframe>"},{"title":"12生相線頂ī","url":"/games/zodiac/index.html","content":"<p><font size=5>12生相線頂ī，ná sńg ná學白話字！</font><br><br></p>\n<p><font size=5>猴雞狗豬sóa tio̍h位，過關心適koh趣味！</font><br><br></p>\n<p><font size=5>規則真簡單！To̍h是kā圖鬥去白話字頭前ê空格to̍h ē-sái！Beh sóa圖ê時koh有聲音提醒，眞適合tú開始學白話字ê朋友來sńg ŏ͘！Kám beh緊來看你ē-tàng the̍h tio̍h第幾名？</font><br><br></p>\n<iframe style=\"max-width:100%\" src=\"https://wordwall.net/embed/bd8a40b75ef84057a4701116720e54a5?themeId=46&templateId=3&fontStackId=0\" width=\"800\" height=\"600\" frameborder=\"0\" allowfullscreen></iframe>\n"}]